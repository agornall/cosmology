<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Aruṇavatisaṅgaha</title>
         </titleStmt>
         <publicationStmt>
            <p>This is a transcription of Kawi Saengmani's (1980/2533) critical edition (excluding the apparatus). 
               It is provided for educational and research purposes only. Citations should refer to the original edition (see below).</p>
         </publicationStmt>
         <sourceDesc>
            <p>Kawi Saengmani. 1980. = แสงมณี, กวี. 2533. อรุณวดีสูตร : การตรวจชำระและการศึกษาเชิงวิเคราะห์. วิทยานิพนธ์, จุฬาลงกรณ์มหาวิทยาลัย.</p>
         </sourceDesc>
      </fileDesc>
  </teiHeader>
  <text>
      <body>
         
        <pb n="25"/> 
        <lg><l>yo mahākaruṇāpaññāyogo sabbatthasādhako</l> 
        <l>taṃ buddham uttamaṃ dhammaṃ saṅghañ ca abhivandiya</l>
        <l>vakkhāmi ’haṃ aruṇavatisaṅgahaṃ nāma sādhukaṃ</l>
        <l>buddhañāṇamahantattaṃ ñāpakañāpakuttamaṃ</l>
        <l>ye paññāpāramipattā ye ca paccekanāyakā</l>
        <l>tesaṃ ñāṇaṃ atikkamma buddho ñāṇena dīpito.</l></lg>
         
        <p>kathaṃ. ito kira ekatiṃsakappe sikhibodhisatto kappasatasahassādhikāni aṭṭha asaṅkheyyāni pāramiyo pūretvā vessantarasadise attabhāve ṭhatvā sattasatakamahādānaṃ datvā mahāpaṭhaviṃ sattakakhattuṃ kampetvā tato cavitvā tusitapure nibbattetvā tattha yāvatāyukaṃ ṭhatvā dasasahassacakkavāḷadevagaṇehi yācito pañca mahāvilokanāni viloketvā tena vuttaṃ.</p>
         
        <lg><l>kāladesañ ca dīpañ ca kulamātaram eva ca</l>
        <l>ete pañca viloketvā uppajjanti tathāgatā.</l></lg>
         
        <p>aruṇavati nāma nagare aruṇavatiss’ eva rañño aggamahesiyā kucchismiṃ paṭisandhiṃ gahetvā dasamāse mātukucchimhi vasitvā anekapakārehi acchariyabhūtajātehi saddhiṃ nissabhuyyāne mātukucchito nikkhami uṇhīsassa lalāte sikhī viya uggatattā sikhī ti nāmassa <pb n="26"/> akaṃsu. sunandasirigabbhasayanāni subhā tayo pāsādāni ahesuṃ suvicittādevīpamukhāni catuvīsatinārīsahassāni paccupaṭṭhitāni ahesuṃ sattavassasahassāni akāraṃ vasi. cattāri pubbanimittāni disvā jiṇṇañ ca byādhimatañ ca kāsāvavatthavaraṃ munino disvā virāgamānaso bhavesu so pabbajituṃ akāmayi suvicittādeviyā suppabuddho nāma putto ahosi. majjhimayāme sampatte hatthiyānena mahābhinikkhamanaṃ pabbaji sattatiṃsapurisasahassāni anupabbajiṃsu. so tehi parivuto aḍḍhamāse padhānaṃ caritvā vesākhapuṇṇamiyaṃ gaṇaṃ pahāya sudassinigame piyadassiseṭṭhidhītāya dinnaṃ madhupāyāsaṃ bhuñjitvā taruṇabadarikavane divāvihāraṃ katvā anomadassinā tāpasena dinnaṃ aṭṭhatiṇṇamuṭṭhiṃ gahetvā puṇḍarīkabodhiṃ dakkhiṇato upagantvā catuvīsatihatthapallaṅke tiṇasanthāraṃ santharitvā pallaṅke nisīditvā mukhena chatīṃsayojanavitthataṃ tathā ca dakkhiṇato vāmato pacchimato cakkavāḷapariyantaṃ mārabalaṃ vidhimitvā sambodhiṃ pāpuṇitvā dhammacakkaṃ pavattetvā abhibhū ca sambhavo ca dviaggasāvakā asītibhikkhusahassehi saddhiṃ lokānugahaṇaṃ karonti janapadacārikaṃ caritvā puna aruṇavatiṃ upanissāya migavivaravane viharanto ekadivasaṃ pātovuṭṭhāya sarīrapaṭijagganaṃ katvā mahābhikkhusaṅghehi parivuto aruṇavatiṃ piṇḍāya pavisāmī ti nikkhamitvā vihāradvārakoṭṭhakassa samīpe ṭhito abhibhuṃ nāma sāvakaṃ āmantetvā atippago bhikkhave aruṇavatiṃ piṇḍāya pavisitvā ajja āyāma brahmaloke yena aññataro brahmaloko tenupsaṅkamissāmā ti abhibhūthero āha katamaṃ pamāṇaṃ brahmaloko ti. atha bhagavā abhibūtheraṃ āha sace brāhmaṇa ekagāvutappamāṇaṃ selaṃ brahmalokā patti asaṃphussena catumāsena manussalokaṃ patvā etaṃ pamāṇaṃ brahmalokan ti. atha bhagavā āha na tāva bhattakālo bhavissatī ti evaṃ bhante ti <pb n="27"/> paṭissuṇi. tattha tathāgato vāmahatthena parāmasanto viya tato taṃ khaṇṇañ eva bhagavā brahmaloke pāturahosi. mahābrahmāpi sammāsambuddhaṃ disvā attamano paccuggamanaṃ katvā mahābrahmadibbāsanaṃ paññāpetvā adāsi therassāpi anucchavikaṃ āsanaṃ paññāpayi bhagavā paññattāsane ṭhito thero pi attano paññattāsane nisīdi mahābrahmāpi dasabalaṃ vanditvā ekamantaṃ nisīdi. atha kho bhagavā abhibhūbhikkhuṃ āmantesi paṭibhātu taṃ brāhmaṇa brahmuno ca brahmaparisāya ca brahmapārisajjānañ ca dhammaṃ kathesī ti evaṃ bhante ti kho sikhissa paṭisuṇitvā brahmuno ca brahmaparisāya ca brahmapārisajjānañ ca dhammaṃ kathesi tasmiṃ dhammaṃ kathente brahmagaṇā ujjhāyiṃsu carissaṃ vata mayaṃ satthu āgamanaṃ brahmaloke alabhimhā ayañ ca bhikkhu ṭhapetvā satthāraṃ sayaṃ dhammaṃ ārabhī ti. satthā tesaṃ brahmānaṃ anattamanabhāvaṃ ñatvā abhibhūtheraṃ āmantetvā etad avoca ujjhāyanti brahma ca brahmaparisā ca brahmapārisajjā ca tena hi tvaṃ brahmaṇa bhiyyoso mattāya sayaṃ saṃvejehī ti. thero taṃ satthu vacanaṃ sampaṭicchitvā ānekavihitaṃ iddhivikubbamānaṃ pāṭihāriyaṃ karitvā sahassalokadhātuṃ sarena viññāpetvā nīlakasiṇaṃ tāva samāpajjitvā sabbattha andhakāraṃ pharitvā tato kimidaṃ andhakāran ti sattānaṃ ākaṅkhe uppanne puna odātakasiṇaṃ samāpajjitvā ālokaṃ dassehi kiṃ āloko ayanti vicinnatānañ ceva thero attānaṃ dassesi. sahassacakkavāḷadevamanussā theraṃ disvā añjaliṃ paggahetvā theraṃ yeva namassamānā aṭṭhaṃsu. tadā thero evam āha mahājanā mayhaṃ dhammaṃ desentassa saddaṃ suṇantū ti sabbadevaparisāya majjhe nisīditvā dhammaṃ desento imā gāthā abhāsi.</p> 
        <pb n="28"/>
         
        <lg><l>ārabhatha nikkhamatha yuñjatha buddhasāsane</l>
        <l>dhunātha maccuno senaṃ naḷāgāraṃ kuñjaro</l>
        <l>yo imasmiṃ dhammavinaye appamatto viharati</l>
        <l>pahāya jātisaṃsāraṃ dukkhass’antaṃ karissati.</l></lg>
         
        <p>evaṃ sahassacakkavāḷadevamanussā sabbe therassāpi rūpaṃ passiṃsu saddañ ca assosuṃ. atha sikhī brahmaloke brahmuno ca brahmaparisāya ca brahmapārisajjānañ ca abhibhunā nāma sabbesaṃ saṃvejitānaṃ saddhiṃ therena aruṇavatiṃ paccāgantvā piṇḍāya caritvā pacchābhattaṃ piṇḍapātapaṭikkanto migavivaravane pavisitvā bhikkhusaṅghaṃ pucchi assosatha bhikkhave abhibhūbhikkhuno brahmaloke ṭhitassa gāthāyo bhāsamānassā ti. te āma bhante ti paṭijānitvā sutabhāvaṃ āvīkarontā tad eva āhariṃsu.</p>
      
        <lg><l>ārabhatha nikkhamatha yuñjatha buddhasāsane</l>
        <l>dhunātha maccuno senaṃ naḷāgāraṃ kuñjaro</l>
        <l>yo imasmiṃ dhammavinaye appamatto viharati</l>
        <l>pahāya jātisaṃsāraṃ dukkhass’antaṃ karissati.</l></lg>
         
        <p>udānāni āhariṃsu. satthā sādhū ti tesaṃ sādhukāraṃ datvā desanaṃ niṭṭhāpesi. tattha sannipatitabhikkhuparisāya dhammābhisamayo ahosi evaṃ tāva udāharaṇaṃ sutvā ito ekatiṃsakappamattthake sikhinā nāma bhagavatā vuttaṃ. idāni amhākaṃ bhagavā sabbaññutaṃ patvā pavattitapavaradhammacakko anukkamena sāvatthiyaṃ upanissāya jetavane viharanto tadā dasabalo vesākhapuṇṇamīdivase bhikkhū āmantetvā etad avoca bhūtapubbaṃ bhikkhave rājā ahosi. so aruṇavati <pb n="29"/> nāma nagararājadhānī ahosi aruṇavatī kho pana bhikkhave rājadhānī sikhī nāma bhagavā arahaṃ sammāsambuddho upanissāya vihāsi sikhissa kho pana bhikkhave bhagavato arahato sammāsambuddhassa abhibhū ca sambhavo ca nāma dve aggasāvakā yugā ahesuṃ dve aggasāvikā khemā ca padumā ca yugā ahesuṃ pitā aruṇo nāma khattiyo pabhāvatī nāma khanikā khemakumāro nāmupaṭṭhāko sattatiṃsaratanubbedhaṃ sarīraṃ tassa sattatiṃsavassasahassāni āyu nāma atha kho pana sikhī bhagavā arahaṃ sammāsambuddho abhibhūbhikkhuṃ āmantesi āyāma brahmaloke yena aññataro brahmaloko tenupasaṅkamissāma na tāva bhattakālo bhavissatī ti imaṃ aruṇavatisuttaṃ niṭṭhāpesi. ānandathero dantakhacittaṃ uttamavaraṃ vījaniṃ gahetvā vījamāno ṭhitako va ādito paṭṭhāya yāva pariyosāne ekapadaṃ byañjanaṃ pi ahāpetvā sakalasuttaṃ uggaṇhi so punadivase piṇḍapātapaṭikkanto dasabalassa vattaṃ katvā attano divāvihāraṭṭhānaṃ gantvā saddhivihārikaantevāsikesu pakkantesu tena hiyyo kathitaṃ aruṇavatisuttaṃ āvajjento nisīdi athassa sabbasuttaṃ vibhūtaṃ upaṭṭhāsi so cintesi sikhissa bhagavato aggasāvako brahmaloke ṭhatvā cakkavāḷasahassesu andhakāraṃ vidhamitvā sarīrobhāsaṃ sandassetvā attano saddaṃ sāvento aggadhammakathaṃ kathesi hiyyo satthārā kathitaṃ suttaṃ sāvakassa tāva visayo evarūpo pāramiyo pūretvā sabbaññutaṃ patvā sammāsambuddho kittakaṃ ṭhānaṃ sarena viññāpeyyā ti. evaṃ so uppannāya vematiyā vinodanatthaṃ satthu santike saddhavaro taṃ khaññañ eva bhagavantaṃ upasaṅkamitvā etam atthaṃ pucchi etam atthaṃ dassetuṃ atha kho āyasmā ānando yena bhagavā tenupasaṅkami upasaṅkamitvā bhagavantaṃ <pb n="30"/> pucchi. sāvako so ānanda appameyyo tathāgato ti evaṃ yāva dutiyam pi tatiyam pi bhagavantaṃ yācitvā evaṃ kirassa ahosi idaṃ pana bhagavatā saṅkhittena bhāsitaṃ appameyyo tathāgato ti evaṃ dutiyam pi vitthāretvā satthu santike sīhanādaṃ dassāmī ti cintetvā yāva tatiyam pi sammukhā mayā evam etaṃ bhante bhagavato sutan ti āha. bhagavā ānanda kim atthaṃ vadesi so tvaṃ padesañāṇe ṭhito sāvako tathāgato pana dasapāramiyo pūretvā sabbaññutaṃ patvā appameyyo. so tvaṃ nakhasikhāya paṃsuṃ gahetvā mahāpaṭhavīpaṃsunā saddhiṃ upamento viya kin nām’ etaṃ vedesi. añño hi sāvakānaṃ visayo añño hi buddhānaṃ visayo añño hi sāvakānaṃ gocaro añño hi buddhānaṃ gocaro aññaṃ hi sāvakānaṃ balaṃ aññaṃ hi buddhānaṃ balaṃ ānanda tācchiddaṃ gahetvā mahantena ākāsena saddhiṃ upamento viya vātasakuṇaṃ gahetvā diyaḍḍhayojanasatikena supaññarājena saddhiṃ upamento viya hatthisoṇḍāya udakaṃ gahetvā mahāgaṅgāya udakena saddhiṃ upamento viya caturaṅgulippmāṇe āvāṭe udakaṃ gahetvā sattahi mahāsarehi saddhiṃ upamento viya nāḷikodanamattalābhiṃ manussaṃ gahetvā cakkavattiraññā saddhiṃ upamento viya paṃsupisācaṃ gahetvā sakkena devarājena saddhiṃ upamento viya khajjopanakassa pabhaṃ gahetvā suriyappabhāhi saddhiṃ upamento viya ānanda buddhānaṃ balaṃ pana evaṃ veditabbaṃ dasabaladhārī tathāgato tathāgatassa balaṃ gavesanto pariyesanto. navanavutisatasahassapakatihatthīnaṃ balāni ekassa gandhahatthino balaṃ hoti. navanavutisatasahassagandhahatthīnaṃ balāni ekassa nīlahatthino balaṃ navanavutisatasahassanīlahatthīnaṃ balāni ekassa pītahatthino balaṃ. navanavutisata<pb n="31"/>sahassapītahatthīnaṃ balāni ekassa tāmbalohitahatthino balaṃ. navanavutisatasahassatāmbalohitahatthīnaṃ balāni ekassa odātahatthino balaṃ. navanavutisatasahassaodātahatthīnaṃ balāni ekassa chaddantanāgarājassa balaṃ. navanavutisatasahassachaddantanāgarājānaṃ balāni ekassa uposathassa balaṃ. navanavutisatasahassauposathānaṃ balāni ekassa mahāuposathassa balaṃ. navanavutisatasahassamahāuposathānaṃ balāni ekassa baruṇanāgarājassa balaṃ. navanavutisatasahassabaruṇanāgarājānaṃ balāni ekassa nāgarājassa balaṃ. navanavutisatasahassanāgarājānaṃ balāni ekassa erāvaṇassa balaṃ hoti. atha kho erāvaṇo tettiṃsasīso ekamakesīse sattasattadantā. ekameke dante sattasattamahāsarā. ekameke mahāsare sattasattapadumā ekekasmiṃ padume sattasattapattā. ekekasmiṃ patte sattasattakesarā. ekekasmiṃ kesare sattasattapāsādā. ekekasmiṃ pāsāde sattasattamahātalā. ekameke mahātale sattasattagabbhā. ekameke gabbhe sattasattapallaṅkā. ekameke pallaṅke sattasattadevadhītā. ekameke devadhīte sattasattaparivārikā. ekameke parivārike sattasattadāsiyo. sabbā ekasatanavutikoṭidvisatasahassacatunahutā aṭṭhasahassā catusatā tettiṃsamattā devaccharāyo sabbā ekasahassādhikā tisatā ekatiṃsakoṭi chasatasahassā ca saṭṭhī sahassā ca navasahassā ekatiṃsamattā parivārikā. ekameko sīso ekameke upendadevatā. Ayaṃ pana erāvaṇabalaṃ. navanavutisatasahassaerāvaṇanāgarājānaṃ balāni ekassa girimekhalanāgarājassa balaṃ. navanavutisatasahassagirimekhalanāgarājānaṃ balāni ekassa cakkavattirājassa balaṃ. navanavutisatasahassacakkavattirājānaṃ balāni ekassa lokapālassa balaṃ. navanavutisatasahassalokapālānaṃ balāni ekassa indassa balaṃ. navanavutisatasahassaindānaṃ balāni ekassa yāmādevarājassa <pb n="32"/> balaṃ. navanavutisatasahassayāmādevarājānaṃ balāni ekassa tusitadevarājassa balaṃ. navanavutisatasahassatusitadevarājānaṃ balāni ekassa nimmānaratīdevarājassa balaṃ. navanavutisatasahassanimmānaratīdevarājānaṃ balāni ekassa paranimmitavasavattīdevarājassa balaṃ. navanavutisatasahassaparinimmānaratīdevarājānaṃ balāni ekassa kuḷuketassa balaṃ. navanavutisatasahassakuḷuketānaṃ balāni ekissa paṭhaviyā balaṃ. navanavutisatahassapaṭhavīnaṃ balāni ekassa udakassa balaṃ. navanavutisatasahassaudakānaṃ balāni ekassa vāssa balaṃ. navanavutisatasahassavātānaṃ balāni ekassa ajaṭākāsassa balaṃ. navanavutisatasahassaajaṭākāsānaṃ balāni ekassa nārāyaṇassa balaṃ. navanavutisatasahassanārāyaṇānaṃ balāni ekassa brahmapārisajjassa balaṃ. navanavutisatasahassabrahmapārisajjānaṃ balāni ekassa brahmaparohitassa balaṃ. navanavutisatasahassabrahmaparohitānaṃ balāni ekassa mahābrahmuno balaṃ. navanavutimahābrahmānaṃ balāni ekassa brahmaparittābhassa balaṃ. navanavutisatasahassabrahmaparittābhānaṃ balāni ekassa brahma-appamāṇābhassa balaṃ. navanavutisatasahassabrahma-appamāṇābhānaṃ balāni ekassa brahma-ābhassarassa balaṃ. navanavutisatasahassabrahma-ābhassarānaṃ balāni ekassa brahmaparittasubhassa balaṃ. navanavutisatasahassabrahmaparittasubhānaṃ balāni ekassa brahma-appamāṇasubhassa balaṃ. navanavutisatasahassabrahma-appamāṇasubhānaṃ balāni ekassa brahmasubhakiṇhassa balaṃ. navanavutisatasahassabrahmasubhakiṇhānaṃ balāni ekassa brahmavehapphalassa balaṃ. navanavutisatasahassabrahmavehapphalānaṃ balāni ekassa brahma -asaññīsattassa balaṃ. navanavutisatasahassabrahma-asaññīsattānaṃ balāni ekassa brahma-avehassa balaṃ. navanavutisatasahassabrahma-avehānaṃ balāni ekassa brahma-atappassa balaṃ. navanavutisatasahassabrahma-atappānaṃ balāni ekassa brahmasudassassa balaṃ. navanavutisatasahassabrahmasudassānaṃ <pb n="33"/> balāni ekassa brahmasudassino balaṃ. navanavutisatasahassabrahmasudassīnaṃ balāni ekassa brahma-akaniṭṭhassa balaṃ. navanavutisatasahassa-akaniṭṭhānaṃ balāni ekassa arahantassa balaṃ. navanavutisatasahassa-arahantānaṃ balāni ekassa paccekabuddhassa balaṃ. navanavutisatasahassapaccekabuddhānaṃ balāni ekassa bodhisattassa pacchimabhavikassa balaṃ. navanavutisatasahassabodhisattānaṃ pacchimabhavikānaṃ balāni ekassa tathāgatakāyabalassa balaṃ. na samaṃ hoti ṭhapetvā tathāgataṃ anantaṃ parimāṇaṃ kāyabalaṃ. kin nām’ etaṃ kathesī ti. theraṃ uppasādetvā vitthāretukāmo āha sutā te ānanda cullanikālokadhātu nāma sahassacakkavāḷamattā udakā cullanikālokadhātu nāma. tena bhagavatā vuttaṃ.</p>
        
        <lg><l>cakkavāḷasahassāni cullanikā ti vuccati</l>
        <l>ettako yeva visayo sāvakānaṃ mahiddhīnaṃ</l>
        <l>ettake cakkavāḷamhi sāvakā hi nidassanā</l>
        <l>sabbatamaṃ vinodetvā sāvesuṃ saramattano.</l></lg>
        
        <p>ānanda ekalokadhātu nāma cattāro dīpā sinerumajjhe ṭhito cakkavāḷakūṭo tena parikkhitto ekacakkavāḷo ti vuccati. tena vuttaṃ.</p>
        
        <lg><l>pabbatena parikkhitto mahādīpo catubbidho</l>
        <l>sinerupabbato eko cakkavāḷo ti vuccati.</l></lg>
        
        <p>ekacakkavāḷañ c’eva evaṃ jānitabbaṃ ekasmiṃ cakkavāḷe āyāmato ca vitthārato ca yojanānaṃ jānitabbaṃ. dvādasasatasahassāni catutīṃsasatāni. paññāsayojanān’ eva cakkavāḷassāyāmataṃ. parikkhepato pana <pb n="34"/></p>
      
        <lg><l>sabbaṃ satasahassāni chattīṃsaparimaṇḍalaṃ</l>
        <l>dasañ c’eva sahassāni aḍḍhuḍḍhāni satāni ca.</l></lg>
         
        <p>paṭhavībahalato pana</p>
      
        <lg><l>dve satasahassāni cattāri nahutāni ca</l>
        <l>ettakaṃ bahalattena saṅkhayātāyaṃ vasundharā.</l></lg>
         
        <p>tassā yeva sandhārakaṃ yeva udakaṃ</p>
         
        <lg><l>cattāri satasahassāni aṭṭh’eva nahutāni ca</l>
        <l>ettakaṃ bahalattena jalaṃ vāte patiṭṭhitaṃ.</l></lg>
        
        <p>tassa sandhārako vāto</p>
         
        <lg><l>navasatasahassāni māluto nabhamuggato </l>
        <l>saṭṭhiñ ceva sahassāni esā ekassa saṇṭhitā.</l></lg>
         
        <p>evaṃ sinerusaṇṭhite ettha yojanāni.</p>
         
        <lg><l>caturāsītisahassāni addhogāḷho mahaṇṇave</l>
        <l>accukkato tāvad eva sineru pabbatuttamo</l>
        <l>pācīnapassaṃ rajataṃ dakkhiṇaṃ indanīlakaṃ</l>
        <l>pacchimaṃ phalikaṃ passaṃ uttaraṃ kañcanāmayaṃ</l>
        <l>tato upaḍḍhupaḍḍhena pamāṇena yathākkamaṃ</l>
        <l>ajjhogāḷhuggatā dibbā nānāratanavicittā</l> <pb n="35"/>
        <l>yugandharo isindharo karavīko sudassano</l>
        <l>nemindharo vinatako assakaṇṇo giri brahā</l>
        <l>ete sattamahāselā sinerussa samantato</l>
        <l>yugandharassa muddhani cātuloko ti nāmakā</l>
        <l>mahārājānam āvāsā devayakkhanisevitā</l>
        <l>sinerussa matthako pabbatānañ ca uttamo</l>
        <l>tūlapicusamupamo suvaṇṇaratanavicitto</l>
        <l>dundubhimukhasannibho katapuññānam āsayo</l>
        <l>tāvatiṃsam idaṃ ṭhānaṃ indalokam aṭṭhīritaṃ.</l></lg>
         
         
        <p>sattamahāselā pana ajjhogāḷhā ca accuggatā ca vitthārato ca antarato etaṃ pamāṇan ti vuccanti. yugandharo pana ajjhogāḷho ca accuggato ca vitthārato ca antarato catunahutādhikadvisahassayojanāni. isindharo pana ajjhogāḷho ca accuggato ca vitthārato ca antarato dvenahutādhika-ekasahassayojanāni. karavīko pana ajjhogāḷho ca accuggato ca vitthārato ca antarato ekanahutādhikapañcasatayojanāni. sudassano ajjhogāḷho ca accuggato ca vitthārato ca antarato pañcasahassāni ca aṭṭhatayasatayojanāni. nemindharo pana ajjhogāḷho ca accuggato ca vitthārato ca antarato dve sahassāni chasatāni aṭṭhatayasahassāni. vinatako pana ajjhogāḷho ca accugato ca vitthārato ca antarato ekasahassāni tīni satadvādasayojanāni. assakaṇṇo pana ajjhogāḷho ca accuggato ca vitthārato ca antarato ca chasatāni chapaññāsayojanāni. tesaṃ antare sīdantarasamuddaṃ ahosi. taṃ vimalaṃ sītalaṃ sukantaṃ udakaṃ ahosi.</p> 
      
        <lg><l>sinerucakkavāḷānaṃ antaraparimāṇato </l>
        <l>pañcasatasahassāni sahassānūnasaṭṭhī ca </l>
        <l>satāni <pb n="36"/> sattayojanāni pañcavīsuttarāni ca.</l> 
        <l>assakaṇṇato yāva jambū-antarapamāṇaṃ.</l>
        <l>saṭṭhiñ c’eva sahassāni pañcasattatiyādhikaṃ </l>
        <l>assakaṇṇajambuyā antaraparimāṇato. </l></lg>
      
        <p>jambūdīpo dasasahassayojanāni. jambūcakkavāḷapabbatā ca dviyojanasatasahassādhikā saṭṭhīsahassā dveūnaekanavutiyo janāni. paṭhavītalato yāva cātumahārājikā. pattā catunahutādhikā dvesahassayojanāni. cātumahārājikā yāva tāvatiṃsā tathā. dasasatasahassaṃ koṭi pavuccati. āyu cātumahārājikānaṃ devānaṃ pañcasatāni hoti. navakoṭi āyu manussānaṃ hoti. āyu tāvatiṃsānaṃ devānaṃ sahassasaṃvaccharaṃ hoti. manussagaṇanāya ca chatiṃsakoṭi hoti. āyu yāmānaṃ devānaṃ dve sahassāni hoti manussakaṇanāya ca ekasatāni catucattāḷīsakoṭi hoti. āyu tusitānaṃ devānaṃ catusahassāni hoti. manussagaṇanāya ca pañcasatādhikā chasattatikoṭi hoti. āyu nimmānaratidevānaṃ aṭṭhasahassaṃ hoti. manussagaṇanāya ca dvisahassādhikā tisatācatukoṭi hoti. āyu paranimmitavasavattidevānaṃ soḷasasahassaṃ hoti. manussagaṇanāya ca nava sahassādhikā dvesatāni soḷasakoṭi hoti. yathā manussānaṃ sattānaṃ piyānaṃ samāgamo hoti. cātumahārājikānaṃ tāvatiṃsānaṃ devānaṃ samāgamo hoti tathā.</p>
      
        <lg><l>cātumahārājikā tāvatiṃsā manusseva yathā katā.</l>
        <l>yāmā ca upaguyhanti hatthe gayhanti tusitā</l>
        <l>nimmānarati hassanti parinimmittassa passanaṃ.</l></lg>
         
        <p>āyu brahmapārisajjānaṃ pana ekakappassa tibhāgaṃ katvā eko bhāgo āyu hoti. āyu brahmaparohitassa aḍḍhakappo hoti. āyu mahābrahmassa ekakappaṃ hoti. āyu brahmaparittābhāya dve kappāni hoti. āyu appamāṇābhabrahmuno catukappāni hoti. āyu brahmaābhassarassa aṭṭhakappāni hoti. āyu <pb n="37"/> brahmaparittasubhassa soḷasakappāni. āyu appamāṇasubhānaṃ dvattiṃsakappāni. āyu brahmasubhakiṇhakānaṃ catusaṭṭhikappāni hoti. āyu brahmavehapphalassa pañcasatakappāni. āyu brahma-asaññisattassa tathā pañcasatakappāni. āyu brahma-avehānaṃ sahassakappāni. āyu brahma-atappānaṃ dve sahassakappāni. āyu brahmasudassānaṃ catusahassakappāni. āyu brahmasudassīnaṃ aṭṭhasahassakappāni. āyu brahma-akaniṭṭhassa soḷasasahassakappāni. imesu soḷasamahābrahmesu rūpāni honti. sabbesaṃ bhariyā na honti. na kiñci palibodhaṃ atthi cittaṃ sukhaṃ viharati. arūpabrahmā cattāro honti. āyu ākāsānañcāyatanassa dve nahutakappāni. āyu viññānañcāyatanassa catunahutakappāni. āyu ākiñcaññāyatanassa aṭṭhanahutakappāni. āyu nevasaññānāsaññāyatanassa caturāsītisahassakappāni. ime cattāro brahmā arūpakā honti cittāni ākāse tiṭṭḥanti sukheneva viharanti. tato catumaggacatuphalanibbānaṃ hoti. sotāpattimaggaṃ sotāpattiphalaṃ sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ arahattamaggaṃ arahattaphalaṃ nibbānaṃ honti. ekatiṃsaṭhāne sabbe sattā tiṭṭhanti. tena vuttaṃ.</p>
      
        <lg><l>ekādasakāmabhūmi rūpabhūmi ca soḷasā</l>
        <l>arūpakā ca cattāro ekatiṃsā ti bhūmiyo ti.</l></lg>
         
        <lg><l>evarūpā lokā aniccā vinassanti.</l>
        <l>sabbe lokā vinassanti paccekā ti.</l></lg>
         
        <lg><l>sattasattagginā vārā aṭṭhame aṭṭhamodakā</l>
        <l>catusaṭṭhī yadā puññā eko vāyuvāro siyā </l><pb n="38"/>
        <l>agginābhassarā heṭṭḥā āpena subhakiṇhato</l>
        <l>vehapphalato vātena evaṃ loko vinassatī ti.</l></lg>
         
        <p>tattha kappavināsakaṃ yasmiṃ samaye kappā agginā vinassanti ādito kappavināsakamahāmegho uṭṭhahitvā koṭisatasahassacakkavāḷe ekamahāvassaṃ vassati. manussā tuṭṭhā sabbavījāni āharitvā vapanti sassesu pana gokhāditamattesu jātesu gadrabharavaṃ ravanto ekabindu pi na vassati. tadā pacchinnaṃ pacchinn’ eva vassaṃ hoti. idaṃ sandhāya bhagavatā imasmiṃ kho bhikkhave samaye bahūni vassāni bahūni vassasatāni bahūni vassasahassāni devo na vassatī ti vuttaṃ. vassupajīvino sattā kālaṃ katvā brahmaloke nibbattanti pupphaphalūpajīvino ca devatā. evaṃ dīghaṃ addhāne vītivatte tattha tattha udakaṃ parikkhayaṃ gacchati athānupubbena macchakacchapā pi kālaṃ katvā brahmaloke nibbattanti nerayikasattā pi. tattha nerayikā sattamasuriyapātubhāvena vinassanti ekacce jhānaṃ pana vinā n’ atthi brahmaloke nibbattanti etesaṃ keci dubbhikkhapīḷitā pi abhabbā ñānādhigamāya te kathaṃ tattha nibbattanti. devaloke paṭiladdhajjhānavasena. tadā hi vassasatasahassa-accayena kappavuṭṭhānaṃ bhavissatī ti lokabyūhā nāma kāmāvacaradevā muttasirā vikiṇṇakesā rudamukhā assūni hatthehi puñchamānā rattanivatthā ativiya virūpavesadhārino hutvā manussapathe vicarantā evaṃ ārocenti mārisā mārisā ito vassasatasahassaccayena kappavuṭṭḥānaṃ bhavissati ayaṃ loko vinassati. mahāsamuddo pi ussussati ayaṃ mahāpaṭhavī sineru ca pabbatarājā odayhanti vinassanti yāva brahmalokā lokavināso bhavissati <pb n="39"/> mettaṃ karuṇaṃ muditaṃ upekkhaṃ mārisā bhāvetha.</p> 
         
        <lg><l>sādhusattā sukhī hontu dukkhā muñcantu pāṇino </l>
        <l>aho sattā sukhappattā hontu yathicchakāni ca.</l></lg>
         
        <p>imā catuvidhā bhāvanā catubrahmavihārī nāma punappunaṃ bhāvetha brahmaloke nibbattissatha mātāpitaraṃ upaṭṭhahatha kule jeṭṭhāpacāyino hotha sabbe sattā mettādīni puññāni katvā devaloke nibbattantī ti. tesaṃ vacanaṃ sutvā yebhuyyena manussā ca bhummadevatā saṃvegajātā aññamaññaṃ muducittā hutvā mettādīni puññāni katvā bhāvanaṃ bhāvetvā devaloke nibbattanti. tattha dibbabhojanaṃ bhuñjitvā vāyokasiṇaṃ parikammaṃ katvā jhānaṃ paṭilabhanti. tadaññe pana āpāyikā sattā aparāpariyavedanīyena kammena devaloke nibbattanti. aparāpariyavedanīyakammarahito hi saṃsāre saṃsaranto satto nāma n’atthi. te pi tattha tatth’eva jhānaṃ paṭilabhanti. evaṃ devaloke paṭiladdhajjhānavasena sabbe pi brahmaloke nibbattanti. vassupacchedato pana uddhaṃ dīghassa addhuno accayena dutiyo suriyo pātubhavati. vuttaṃ hetaṃ bhagavatā hoti so bhikkhave samayo hoti sattamasuriyo vitthāretabbaṃ pātubhūte ca pana tasmiṃ n’ eva rattidivase paricchedo paññāyati. eko suriyo uṭṭhāti eko suriyo atthaṃ gacchati avicchinnasuriyasantāpo va loko hoti. yathā ca pakatisuriyo suriyadevaputto hoti evaṃ kappavināsakasuriyo n’ atthi. tattha pakatisuriye vattamāne ākāse balāhakāpi dhūmasikhāpi vicaranti. kappavināsakasuriye vattamāne vigatadhūmabalāhakaṃ ādāsamaṇḍalaṃ viya nimmalaṃ nabhaṃ hoti. ṭhapetvā pañcamahānadiyo sesakunnadī udakaṃ sussati. tato pi dīghassa addhuno accayena tatiyo suriyo pātubhavati yassa pātubhāvā mahānadiyo pi sussanti. tato pi dīghassa addhuno accayena catuttho suriyo pātubhavati yassa <pb n="40"/> pātubhāvā himavatimahānadīnaṃ pabhavā anottatadaho kuṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadaho ti ime sattamahāsarā sussanti. tato pi dīghassa addhuno accayena pañcamo suriyo pātubhavati yassa pātubhāvā anupubbena mahā samudde aṅgulipabbate manamattam pi udakaṃ na saṇṭhāti. tato pi dīghassa dīghassa addhuno accayena chaṭṭho suriyo pātubhavati. yassa pātubhāvā sakalacakkavāḷaṃ ekadhūmaṃ hoti pariyādinnasinehaṃ dhūmena. yathā c’ idaṃ evaṃ koṭisatasahassacakkavāḷāni. tato pi dīghassa addhuno accayena sattamo suriyo pātubhavati yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi. yojanasatikādhibhedāni sinerukūṭāni palujjitvā ākāse yeva antaradhāyanti. sā aggijālā uṭṭhahitvā cātumahārājike gaṇhi. tattha kanakavimāne rajaṭavimāne maṇivimāne jhāpetvā tāvatiṃsabhavanaṃ gaṇhi. tato yāmaṃ gaṇhi tato tusitaṃ gaṇhi tato nimmānaratiṃ gaṇhi tato paranimmittavasavattiṃ gaṇhi. tato gagan’eva uddhanaṃ yāva paṭhamajjhānabhūmiṃ gaṇhī ti. brahmapārisajjaṃ jhāpetvā tato brahmaparohitaṃ jhāpetvā tato pi mahābrahmaṃ jhāpetvā tato brahmaparittābhānaṃ jhāpetvā tato brahmaappamāṇaṃ jhāpetvā ābhassare āhacca tiṭṭhati. mahābrahmā uddhaṃ uddhaṃ gacchati. yāva aṇumattam pi saṅkhāragataṃ atthi tāva na nibbāyati. sabbasaṅkhāraparikkhayā pana sappitelajjhāpanaggisikhā viya chārikam pi anavasesetvā nibbāyati. heṭṭhā ākāse saha upari ākāso eko hoti mahandhakāro hoti. atha dīghassa addhuno accayena mahāmegho uṭṭhahitvā paṭhamaṃ sukhumataraṃ vassati tato tilamattaṃ sāsapamattaṃ tato yavamattaṃ muggamattaṃ. anupubbena kumudanālayaṭṭhi<pb n="41"/>musalatā lakkhandhādipamāṇāhi dhārāhi vassanto ekabyāmaṃ dvibyāmaṃ tibyāmaṃ yāva dasasahassaṃ satasahassaṃ udakadhārā pakkharanti udakakumbhamadho mukhaṃ viya koṭisatasahassacakkavāḷesu sabbadisāṭhānaṃ pūretvā antaradhāyi. taṃ udakaṃ heṭṭhā tiriyañ ca vāto samuṭṭhahitvā ghanaṃ karoti parivattamattaṃ padumanipatte udakabindusadisaṃ. kathaṃ tāvamahantaṃ udakarāsiṃ ghanaṃ karotī ti ce. vivarasampadānato. tahiṃ tahiṃ vivaraṃ hoti. taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭḥā otarati. otiṇṇe otiṇṇe udake brahmalokaṭṭhāne brahmaloke uparicatukāmāvacaradevaloke devalokā pātubhavanti. purimapaṭhaviṭṭhānaṃ otiṇṇe udake pana balavavātā uppajjanti. te pidahitadvāre dhamakarake ṭhitaudakam iva nirussāsaṃ katvā nirumbhanti. madhurodakaṃ parikkhayaṃ gacchamānaṃ uparirasapaṭhaviṃ samuṭṭhāpeti. sā vaṇṇasampannā ceva hoti kandharasasampannā ca nirudakapāyāsassa uparipaṭhalaṃ viya. sinerupabbatācakkavāḷāni uppajjanti. sabbākārā yathā pubbe uppajjanti. tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā idh’ uppajjanti. te honti sayampabhā antalikkhacarā. te aggaññasutte vuttanayena paṭhamakappakāle manussā honti. te na mahābrahmā uppajjanti. te rasapaṭhavī sāyitvā taṇhābhibhūtā āluppakārakaṃ paribhuñjituṃ upakkamanti. atha nesaṃ sayampabhā antaradhāyati andhakāro hoti. te andhakāraṃ disvā bhāyanti. tato nesaṃ bhayaṃ nāsetvā surabhāvaṃ janayantaṃ paripuññapaññāsayo janaṃ suriyamaṇḍalaṃ pātubhavati. te disvā ālokaṃ paṭilabhimhā <pb n="42"/> ti tuṭṭhā hutvā amhākaṃ bhītānaṃ nāsetvā bhayāni surabhāvaṃ janayanto uṭṭhito tasmā suriyo tv ev’ assa nāmaṃ karonti. atha suriye divasaṃ ālokaṃ katvā atthaṅgate yam pi ālokaṃ labhimhā so pi no naṭṭho ti puna bhītā honti. tesaṃ evaṃ honti sadhu vat’ assa sace aññaṃ ālokaṃ labheyyāmā ti. tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati. te taṃ disvā bhiyyoso mattāya haṭṭhatuṭṭhā hutvā amhākaṃ cittaṃ ñatvā viya uṭṭhito tasmā cando hotū ti. cando dvevassa nāmaṃ karonti. sabbāni tārakasattadīsanakkhattāni uppajjanti tadā brahmānaṃ rasapaṭhaviṃ sāyitvā tena taṇhābhibhūtānaṃ itthīliṅgapurisaliṅgā janayanti. te samaggasaṃvāsaṃ karonti. tadā tesaṃ adhipatikaraṇaṃ na hoti. tadā amhākaṃ bodhisatto brahmalokā cavitvā manussaloke paṭisandhiṃ gahetvā mātukucchito nikkhamitvā vaḍḍhakāle yeva mahantakāyo siri dharo suvaṇṇavaṇṇo mahāpañño uttamapurisuttamo hoti. mahāsammatidevo nāma ahosi. tena mahājanena sammatimahantarājaṃ katvā mahāsammatidevo nāma vuccati. tena mahābrahmā paṭhamakappakāle janayanti. mahābrahmā amhākaṃ mātāpitaro honti. yāva tāva mahākappan ti jānitabbaṃ. tattha kappavināsakamahāmeghato yāva jālaparicchedo idaṃ paṭhamaṃ asaṅkheyyaṃ saṃvaṭṭo ti vuccati. kappavināsakajālaparicchedato yāva koṭisatasahassacakkavāḷaparipuṇṇo mahāmegho ahosi idaṃ dutiyaṃ asaṅkheyyaṃ saṃvaṭṭaṭhāyī ti vuccati. mahāmeghato yāva candimasuriyapātubhāvā idaṃ tatiyaṃ asaṅkheyyaṃ vivaṭṭo ti vuccati candimasuriyapātubhāvato yāva puna kappavināsakamahāmegho idaṃ catutthaṃ asaṅkheyyaṃ vivaṭṭaṭhāyī ti vuccati. vivaṭṭaṭhāyī-asaṅkheyyaṃ catusaṭṭhī <pb n="43"/> antarakappasaṅgahaṃ imāni asaṅkheyyāni eko mahākappo hoti. tesaṃ antare catunnaṃ kappānan ti satthantarakappā dubbhikkhantarakappā rogantarakappā hoti mahākappo ti vuccati. puna jambūdīpaṃ vittthārena kathesi majjhajambūdīpe ratanapallaṅko ca mahābodhi patiṭṭhito. ajapālanithorasaṃ muccalindarājāyatanaṃ animissakaṃ ratanagharaṃ ratanacaṅkaman ti imāni chaṭṭhānāni sabbabuddhā pajānacariyaṃ karonti mahābodhiṃ parikkhipitvā tato soḷasantaraṃ parikkhipitvā bārāṇasī ca sāvatthī vesālī mithilā āḷavī kosambī ujjenī takkasilā campā sāgalaṃ suṃsumāragirī rājagahaṃ kapilavatthu sāketamindapatthaṃ kusinārā ukkaṭṭhāpāṭaliputtakaṃ jetuttarañ ca saṅkassaṃ tato paccantaraṭṭḥāni parikkhipitvā kururaṭṭhañ ca sakko kosalo makajo sivī kaliṅgāvanti pañcālo vajjī gandhāracetayo aṅgavidehakambojā tesaṃ antare soḷasamahānagarā honti taṃ parikkhipitvā vicinitvā aṅgaraṭṭho  magadharaṭṭho kāsikaraṭṭho kosalaraṭṭho vajjīraṭṭho mallaraṭṭho maddabhaggā aṅgasīhaḷakasmīrapaṇḍavā cetīraṭṭḥo vaṃsaraṭṭho kururaṭṭho pañcālaraṭṭḥo maccharaṭṭho surasenaraṭṭho assakaraṭṭho avantīraṭṭho gandhāraraṭṭho kambojaraṭṭho ti ime soḷasamahānagarā. ekekaṃ tīṇi satāni yojanāni aññe ekādasayojanā vā dvādasayojanā vā aṭṭhārasayojanā vā. tesaṃ antare gāmanigamajanapadāni anekāni honti. catumahādīpānaṃ antare sinerusamīpe supaṇṇabhavanaṃ ahosi. sineruheṭṭhā asurabhavanaṃ ahosi. mahāsamuddaheṭṭhā nāgabhavanaṃ ahosi. jambūdīpaheṭṭḥā aṭṭhamahānirayā honti <pb n="44"/>.</p>
         
        <lg><l>sañjīvo kāḷasutto ca saṅghāto rovuvo tathā</l>
        <l>mahāroruvo tāpo ca mahātāpo ca avīciko.</l></lg>
         
        <p>tesu aṭṭhesu eko catunirayehi parikkhipitvā tesu catūsu ekeko soḷasanirayehi parikkhipitvā tesaṃ antare vetaraṇīnadī sampannā sā ayopokkharapattā sampannā vetaraṇīnadiyā tīre simbalī sampannā. taṃ ayakaṭṭhasampajjalitaṃ pabbata-aṅgārajalitaṃ sampannaṃ khuracakkādisampannā anekāni asaṅkheyyāni honti. āyu cātumahārājikānaṃ devānaṃ manussagaṇanāya navakoṭi hoti. āyu navakoṭi sañjīve eko rattindive tena dinena tena māsena tena saṃvaccharena pañcasataṃ sañjīve āyu chatīmsakoṭi tāvatiṃsānaṃ devānaṃ kāḷasutte eko rattindive. tena dinena tena māsena tena saṃvaccharena sahassakā āyu kāḷasuttesu. āyu ekasatādhikā catucattāḷisakoṭi yāmānaṃ saṅghāte eko rattindive tena dinena tena māsena tena saṃvaccharena dvesahassakā āyu saṅghāte hoti. āyupañcasatādhikāchasattatikoṭi tusitānaṃ devānaṃ roruve eko rattindivo. tena dinena tena māsena tena saṃvaccharena catusahassakā āyu roruve niraye. āyu dve sahassādhikāni tīṇi satāni catukoṭi nimmānaratidevānaṃ mahāroruve eko rattindive. tena dinena tena māsena tena saṃvaccharena aṭṭhasahassakā āyu mahāroruve hoti. āyu navasahassādhikādvesatāni soḷasakoṭi parinimmittānaṃ devānaṃ tape eko rattindivo. tena dinena tena māsena tena saṃvaccharena soḷasasahassakā āyu tape. patāpo avīciko dve ekakap<pb n="45"/>pā hoti. pubbavidehauttarakurūsu ca amaragoyāne n'atthi imasmiṃ ca jambūdīpe nirayā honti. jambūdīpe pana himavanto sinerusamīpe ṭhito.</p>
         
        <lg><l>yojanānaṃ satānucco himavā pañca pabbato</l>
        <l>yojanānaṃ sahassāni tīṇi āyāmavitthato</l>
        <l>caturāsītisahassakūṭehi paṭimaṇḍito.</l></lg>
         
        <p>jambūrukkhappamāṇaṃ veditabbaṃ.</p>
         
        <lg><l>pañcadasayojanakhandhaparikkhepā nagavhayā</l>
        <l>paññāsayojanā ceva sākhāyāmā samantato.</l></lg>
         
        <p>diyaḍḍhasatayojanā ceva parimaṇḍalaṃ samantato.</p>
         
        <l>satayojanavitthatā tāva samuggato pana</l>
        <l>jambūyassānubhāvena jambūdīpo pakāsito.</l>
         
        <p>jambūrukkho uttarahimavante sinerusamīpe ṭhito jambūrukkhassa uttarasadise phalāni mahāsamudde patanti dakkhiṇati jambūphalāni himavante patanti. yañ c’etaṃ jambūpamāṇaṃ evaṃ devānaṃ pāricchattako asurānaṃ pāṭalī garuddhānaṃ simbalī amaragoyāne kadambarukkhassa uttarakurumhi kapparukkhassa pubbavidehe ca sirisassa rukkhassa. tenāhu porāṇā.</p>
         
        <lg><l>pāṭalī simbalī jambū devānaṃ pārichattako</l>
        <l>kadambo kapparukkho ca siriso cā ti sattamo</l>
        <l>dveasītisahassāni ajjhogāḷho mahaṇṇave</l><pb n="46"/>
        <l>accuggato tāvad eva cakkavāḷasiluccayo </l>
        <l>parikkhipitvā taṃ sabbalokadhātuṃ samantato.</l></lg>
         
        <p>tattha cakkavāḷe candamaṇḍalaṃ ekūnapaññāsayojanaṃ suriyamaṇḍalaṃ paññāsayojanaṃ tāvatiṃsabhavanaṃ dasasahassayojanaṃ tathā asurabhavanaṃ tathā avīcimahānirayaṃ tathā jambūdīpo. ete cattāro dīpā pubbavidehadīpo uttarakurudīpo amaragoyānadīpo jambūdīpo. pubbavidehadīpo sattasahassayojaniko uttarakuru aṭṭhasahassayojaniko amaragoyānadīpo navasahassayojaniko jambūdīpo dasasahassayojaniko. jambūdīpo ca sakaṭayugadhurasaṇṭhāno amaragoyānadīpo aḍḍhacandasaṇṭhāno uttarakuru caturassasaṇṭhāno pubbavidehadīpo vaṭṭasaṇṭhāno. tesaṃ antare cattāro mahāsamuddā nāma jātā tesaṃ mahādīpānaṃ parivārā dvisahassaparittadīpā jātā dīpā. himavantapabbatanigamajanapadasampanno ayaṃ amhākaṃ jambūdīpo dasasahassayojanappamāṇo. tattha catusahassayojanappamāṇo padeso udakena ajjhotthato jāto tisahassayojanappamāṇe manussā vasanti. tisahassayojanappamāṇe padese himavā patiṭṭhito. ayaṃ pana sā yāya jambuyā paññāto pākato dīpo jambūdīpo ti vuccati. imassa kira jambūrukkhassa yojanasatubbedho paññāsayojanasākhāyāmo parimaṇḍalassa diyaḍḍhasatayojanāni pañcadasayojanavaṭṭhakhandho himavantapadese ṭhito himavantapabbato patiṭṭhitabhūto pana ubbedho pañcadasayojaniko. āyāmavitthārena tisahassayojanāni parikkhepena navasahassayojanāni caturāsītisahassakūṭapaṭimaṇḍito samantato sandamānāhi pañcamahānadīhi vicitto yattha anavattadaho āyāmavitthārena gambhīrato paññāsayojaniko parimaṇḍalato diyaḍḍhasatayojanāni <pb n="47"/> anavattatadaho kuṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadaho ti ime sattamahāsarā himavante patiṭṭhitā tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭan ti imehi pañcahi mahāpabbatehi parikkhipito. tattha sudassanakūṭaṃ suvaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ tam eva saraṃ paṭicchādetvā ṭhitaṃ. cittakūṭaṃ sabbaratanamayaṃ kāḷakūṭaṃ añjanamayaṃ gandhamādanakūṭaṃ maṇimasālagallamayaṃ abbhantare muttavaṇṇaṃ. mūlagandho sāragandho khandhagandho tacagandho pheggugandho pappaṭikāgandho rasagandho pattagandho pupphagandho phalagandho ti imehi dasahi gandhehi samannāgatā nānappakāra-osajalatā sañchannaṃ kālapakkhe uposathadivase āditta-aṅgāraṃ viya pajjalantaṃ tiṭṭhanti. gandhehi vāyanti gandhamādano ti vuccati. kelāsakūṭaṃ rajaṭamayaṃ. sabbāni pabbatakūṭāni sudassanena samānubbedhāni dviyojanasatāni saṭṭhānāni puthulato paññāsayojanāni tam eva saraṃ paṭicchādetvā ṭhitāni. sabbāni pabbatakūṭāni sodakāni devatānubhāvena nāgānubhāvena tatth’eva pavisanti. nadiyo ca tesu sandanti. taṃ sabbaṃ pi udakaṃ anavatattam eva pavisati candimasuriyā dakkhiṇena vā attarena vā gacchantā pabbatantare obhāsaṃ karonti ujuṃ gacchantā obhāsaṃ na karonti te n’ev’assa anavatattadaho ti saṅkhayā udapādi. tattha manoharasilāpattāni nimmacchakacchapādīni phalikasadisāni nimmaludakāni nahānatitthāni suvaṇṇamaṇisopāṇāni supatiṭṭhitāni honti. yesu pana buddhā ca paccekabuddhā ca khīṇāsavā ca iddhimantā ca isiyo ca mahāyanti devayakkhādayo nahāyanti. <pb n="48"/> tattha catūsu passesu sīhamukhaṃ hatthimukhaṃ assamukhaṃ usabhamukhan ti cattāri mukhāni honti. tāhi mukhāhi catasso nadiyo sandanti. Sīhamukhato nikkhantanadītīre sīhā bahutarā honti hatthimukhato nikkhatanadītīre hatthī bahutarā honti assamukhato nikkhantanadītīre assā bahutarā honti usabhamukhato nikkhantanadītīre usabhā bahutarā honti. puratthimadisato nikkhantanadī anavatattaṃ tikkhattuṃ padakkhiṇaṃ katvā itarā tisso nadiyo anupagamma pācīnasamuddaṃ pavisanti. uttaramukhato nikkhantā taṃ tikkhattuṃ padakkhiṇaṃ katvā uttarasamuddaṃ pavisanti pacchimamukhato nakkhantā taṃ tikkhattuṃ padakkhiṇaṃ katvā pacchimena mahāsamuddaṃ pavisanti dakkhiṇamukhato nikkhantā taṃ padakkhiṇaṃ katvā dakkhiṇaujupāsāṇapiṭṭhen’eva saṭṭhiyojanāni gantvā ekaṃ pabbataṃ paharitvā uṭṭhāya gacchanto parikkhepena tigāvutappamāṇā udakadhārā hutvā ākāsena saṭṭhiyojanāni gantvā ākāsena tiyaggaḷapāsāṇaṃ patitvā. pāsāṇo ca udakadhārāvegena bhinno. Tattha paññāsayojanappamāṇā tiyaggaḷamahāpokkharaṇī nāma jātā. pokkharaṇiyā kūlaṃ bhinditvā pāsāṇaṃ pavisitvā saṭṭhiyojanāni gantvā bahalagaṅgā nāma jātā ghanapaṭhaviṃ bhinditvā ummaṅgena saṭṭhiyojanāni gantvā ummaṅgagaṅgā nāma jātā vijjhaṃ nāma tiracchānapabbataṃ paharitvā hatthatale pañcaṅgulisadisā pañcadhārā hutvā pavattanti. puna vitthārena taṃ vuttaṃ sā nadī tikkhattuṃ anavatattaṃ padakkhiṇaṃ katvā gatagataṭṭhāne āvaṭṭhagaṅgā ti vuccati. ujupāsāṇapiṭṭhe saṭṭhiyojanāni gantvā gatagataṭṭhāne ākiṇṇagaṅgā ti vuccati. ākāsena siṭṭhiyojanāni gantvā gatagataṭṭhāne ākāsagaṅgā ti vuccati. tiyaggaḷapāsāṇe patvā paññāsayojanāni gantvā ākāse ṭhitā tiyaggaḷapokkharaṇī ti <pb n="49"/> vuccati. taṃ kūlaṃ bhinditvā pāsāṇaṃ pavisitvā saṭṭhiyojanāni gantvā gatagataṭṭhāne bahalagaṅgā ti vuccati. ummaṅgena saṭṭhiyojanāni gantvā gatagataṭṭhāne ummagaṅgā ti vuccati. vijjhaṃ nāma tiracchānapabbataṃ paharitvā pañcadhārā hutvā pavattaṭṭhāne pañcamahāgaṅgā nāma jātā. gaṅgā yamunā aciravatī sarabhū mahī evam eva pañcamahānadiyo himavantā pabhavanti. tāsaṃ kira antare pokkharaṇī honti. sattamahāsarā pana catupaññāsayojanāni. tāsaṃ pañcavīsatiyojanamatte ṭhāne sevālaṃ vā paṇakaṃ vā natthī ti. phalikavaṇṇaṃ udakaṃ ahosi. tato yojanapadese udake pamāṇe aḍḍhayojanavitthataṃ setapadumavanaṃ catupaññāsayojanamahāsaraṃ parikkhipitvā ṭhitaṃ. tadanantaraṃ tāva mahantam eva rattapadumavanaṃ. tadanataraṃ rattakumudavanaṃ. tadanantaraṃ setakumudavanaṃ tadantaraṃ nīluppalavanaṃ tadantaraṃ rattuppalavanaṃ tadanantaraṃ kumudapassaṭhānaṃ pamāṇaṃ sugandharattasālivanaṃ. uparitale eḷāḷukalāvukumbhaṇḍādīni madhurasāni valliphalāni tadantaraṃ kūle aḍḍhayojanavitthataṃ ucchuvanaṃ. tattha kira pūgarukkhassa pamāṇā ucchu tadantaraṃ kadalīvanaṃ. yato laddhe phale pakke khādanti kīlanti sakuṇā. tadantaraṃ cāṭippamāṇaphalaṃ panasavanaṃ. tadantaraṃ ambavanaṃ tadantaraṃ kapitthavanaṃ. evaṃ saṅkhepato vadanti. himavantapadese akhāditabbayuttakaṃ phalaṃ natthī ti na vattabbaṃ. evaṃ sabbākārena samākiṇṇo himavā pabbatuttamo. asmiṃ jānitabbaṃ. megho bhavati ambare aññamaññaṃ saṃyajento meghasaddo. jāyare. megho gajjati ākāsen’ aññaṃ bhavati kāraṇaṃ āpo saṅghaṭṭavātena hoti saddo va ambare. yadā meghantarikādevī tuṭṭhacittā pamoditā meghātītaṃ pagāyantā <pb n="50"/> ratanekaṃ pavattati ratanābhā viccharanti vijju nāmān ti vuccati rāmasuro yakkho nāma meghantaranivāsako disvā pabhaṃ lobhacittaṃ sarena pataṃ vijjayi yattha pāsāṇāni likhanti asanī parivajjitā utuvātā ākāsagaṅgaṃ udakaṃ gahetvā pavattayanti vassaṃ sītalam eva vātena udakaṃ kiriyaṃ kāraṇaṃ kātuṃ hoti. ekasmiṃ padese jambū jātā tāya jambuyā ṭhitāya ayaṃ jambūdīpo ti vuccati. yathā imasmiṃ jambūrukkho kappaṭṭhāyī tathā pāṭalī tathā simbalī tathā pārichattako tathā kadambo tathā kapparukkho tathā sirīso ti tenāhu porāṇā.</p>
         
        <lg><l>pāṭalī simbalī jambū devānaṃ pārichattako</l> 
        <l>kadambo kapparukkho ca sirīso cā ti sattamo</l>
        <l>pāṭalī asurānañ ca supaṇṇānañ ca simbalī</l>
        <l>jambū idha manussānaṃ devānaṃ pārichattako</l>
        <l>kadambo amaragoyāne kapparukkho ca uttare</l>
        <l>pubbavidehe sirīso kappaṭṭhāyī ime matā ti</l>
        <l>khandhapattā mahāsākhā ubbedhā parimaṇḍalā</l>
        <l>sabbe ekaparicchedā sammā tiṭṭhanti sassatā.</l></lg>
         
        <p>cakkavāḷapabbato pana</p>
         
        <lg><l>dve asītisahassāni ajjhogāḷho mahaṇṇave</l>
        <l>accuggato tāvad eva cakkavāḷasiluccayo</l>
        <l>parikkhipitvā taṃ sabbalokadhātuṃ samantato.</l></lg>
        <pb n="51"/>
         
        <p>imasmiṃ catumahādīpe cakkavāḷagabbhe ime candimasuriyā pana anuparivattanti padakkhiṇaṃ katvā sabbadisā sobhanti virocanti. cando pana antomaṇivimāne vasati taṃ vimānaṃ bahirajaṭena parikkhittaṃ ubhayamhi sītalam eva hoti. suriyo pana antokanakavimāne vasati taṃ kanakavimānaṃ bahiphalikena parikkhittaṃ ubhayam hi uṇhaṃ pana ahosi. pamāṇato pana cando ujukaṃ ekūnapaññāsayojanāni parimaṇḍalato tīhi yojanehi ūnadiyaḍḍhasatayojanāni. suriyo pana ujukaṃ paññāsayojanāni parimaṇḍalato diyaḍḍhasatayojanāni cando heṭṭhā suriyo upari. tesaṃ antare yojanaṃ hoti candassa heṭṭhimato suriyassa uparimato yojanasataṃ hoti. cando ujukaṃ saṇikaṃ gacchati tiriyaṃ sīghaṃ gacchati dvīsu passesu nakkhattatārāgaṇāni gacchanti. cando pana dhenuvacchaṃ viya nakkhattaṃ upari upasaṅkamati nakkhattāni pana attano ṭhānaṃ na vijjahanti. suriyassa ujugamanaṃ sīghaṃ tiriyagamanaṃ dandhaṃ hoti so suriyo kāḷapakkhauposathato pāṭipadadivase yojanānaṃ satasahassaṃ candamaṇḍalaṃ pahāya dhāvitvā gacchati atha cando sekhā viya paññāyati. pakkhassa dutiyāya satasahassaṃ gacchati evaṃ yāva uposathadivasā satasahassaṃ satasahassaṃ ohāya gacchati. atha cando anukkamena vaṭṭitvā uposathadivase paripuṇṇo ahosi. candimasuriyā sineruṃ majjhe karonti. aññamaññaṃ na passanti. tena cando paripuṇṇo ahosi. puna pāṭipadadivase suriyo yojanasatasahassaṃ dhāvitvā gacchati candamaṇḍalaṃ onaddhaṃ gaṇhi. pakkhassa dutiyāya satasahassaṃ gacchati onaddhaṃ gaṇhi. evaṃ <pb n="52"/> yāva uposathadivase paññarase kāḷapakkhe satasahassaṃ satasahassaṃ dhāvitvā onaddhaṃ gaṇhi. atha cando anukkamena paridāyitvā uposathadivase sabbaso na paññāyati candaṃ heṭṭhā katvā suriyo upari ahosi suriyo raṃsiyā mahantatāya mahātejāya candamaṇḍalaṃ onaddhaṃ katvā ten ana paññāyati suriyo mahatiyā pātiyā khuddakabhājanaṃ viya onaddhaṃ ṭhapeti candamaṇḍalaṃ na paññāyati. suriyamajjhantike gehachāyā viya candamaṇḍalassa chāyā na paññāyati. cando sītaraṃsī muduraṃsī tena na paññāyati chāyāya paññāyamānāya dūre ṭhitānaṃ divāpadīpo viya candamaṇḍalaṃ na paññāyati. gati candimasuriyānaṃ tesaṃ vīthiyo honti. ettha pana vīthī ti ajjavīthi nāgavīthi govīthī ti tisso vīthiyo honti. tattha ajānaṃ udakaṃ paṭikūlaṃ hoti nāgānaṃ udakaṃ manāpaṃ hoti usabhānaṃ sītuṇhasamatāya phāsukaṃ hoti. tasmā yadā candimasuriyā ajavīthiṃ āruyhanti tadā devo ekabindum pi na patti yadā nāgavīthiṃ āruyhanti tadā nabhabhinnaṃ viya paggharati devo. yadā govīthiṃ āruyhanti tadā utusamatāya vassaṃ sampajjati. candimasuriyā cha māse sineruto bahinikkhanti cha māse sineruantobhimukhaṃ vicaranti. tena candimasuriyā āsāḷhamāse sinerusamīpe vicaranti. tato dvemāse atikkamitvā bahivicaranti. paṭhama kattikamāse majjhimena gacchati tato cakkavāḷābhimukhā gantvā tato tayo māse cakkavāḷassa samīpe vicaranti puna nikkhamitvā cittamāsena majjhe gantvā tato dvemāse sinerubhimukhā pakkhanditvā puna āsāḷhamāse sinerusamīpe vicaranti. kittake ṭhāne ālokaṃ <pb n="53"/> karonti. ekappahāren’ eva tīsu dīpesu ālokaṃ karonti. kathaṃ. imasmiṃ jambūdīpe suriyuggamanakāle pubbavidehe majjhantiko hoti uttarakurumhi atthaṅgameti amaragoyāne majjharatti pubbavidehe uggamanakāle uttarakurumhi majjhantiko amaragoyāne atthaṅgameti imasmiṃ jambūdīpe majjhimayāmo uttarakurumhi uggamanakāle amaragoyāne majjhantiko jambūdīpe atthaṅgameti pubbavidehe majjhimayāmo amaragoyāne uggamanakāle imasmiṃ jambūdīpe majjhantiko pubbavidehe atthaṅgameti uttarakurumhi majjhimayāmo ahosi. tenāhu porāṇā.</p>
         
        <lg><l>imamhi dīpamhi yadā udeti majjhantiko hoti videhadīpe</l>
        <l>kurumhi dīpamhi atthaṅgameti goyāne dīpamhi ca aḍḍharatti</l>
        <l>videhadīpamhi yadā udeti majjhantiko hoti uttarakurumhi</l>
        <l>goyānadīpamhi atthaṅgameti imamhi dīpamhi ca aḍḍharatti</l>
        <l>kurumhi dīpamhi yadā udeti majjhantiko hoti goyānadīpe</l>
        <l>idha jambūdīpe atthaṅgameti videhadīpamhi ca aḍḍharatti</l>
        <l>goyānadīpamhi yadā udeti majjhantiko hoti idha jambūdīpe </l><pb n="54"/>
        <l>videhadīpamhi atthaṅgameti kurumhi dīpamhi ca aḍḍharatti.</l></lg>
         
        <p>nakkhattatārakarūpāni sattavīsati assaṇi bharaṇī kattikā rohiṇī migasiraṃ addā punabbasu pusso asilesā maghā pubbaphagguṇī uttaraphagguṇī hattho cittā sāti visākhā anurādhā jeṭṭhā mūlā pubbāsāḷho uttarāsāḷho savaṇo janiṭṭhā satabhisajo pubbabhaddā uttarabhaddā revatī ti imāni sattavīsanakkhattāni honti attano ṭhāne na vijjahanti. candimasuriyaaṅgārabudharahassa-patisukkarāhuketunavaggahānakkhattāni kamanti padakkhiṇī caranti rāsiniccaṃ gacchanti bhamacakkaṃ viya sabbā nakkhattā navaggahādirāsiṃ tiṭṭhanti sevanti. rāsipamāṇato jānitabbaṃ ujurāsī navasatasahassayojanāni sabbaparimaṇḍalaṃ parikkhipitvā sattavīsatisatasahassayojanāni honti tattha cakkadvādasarāsī honti ekekā rāsī dvisatasahassa-aḍḍhatayadasasahassayojanappamāṇaṃ ekekasmiṃ rāsismiṃ dvenakkhattā honti sabbasattavīsanakkhattā honti tārakarūpā nāma sesā candimasuriyehi saddhiṃ yeva ālokaṃ pāturahonti. tato suriyassa atthaṅgamito yāva aruṇuggamanato ratti nāma aruṇaggamanato yāva atthaṅgamito divā nāmā ti evaṃ rattindivā paññāyiṃsu porāṇācariyā āhu.</p>
      
        <lg><l>dasakkharā ekaprāṇā chaprāṇā ca binādikā</l>
        <l>pañcadasa ekaṃ pādan ti vuccati catupādā</l>
        <l>ekanādī nādīsaṭṭhirattindivaṃ tiṃsadinaṃ</l><pb n="55"/>
        <l>ekamāsaṃ dvādasamāsaṃ ekasaṃvaccharaṃ.</l>
        <l>porāṇācariyo āha tiṇṇaṃ utūnaṃ jānitabbaṃ.</l></lg>
         
        <lg><l>sakuṇo rūpasampanno tīṇi sisā manoramā</l>
        <l>pādā dvādasā honti pakkhassa catuvīsati.</l></lg>
         
        <p>parihāro āha sakuṇo saṃvaccharo c’eva tīṇi sasisā utu tayo pādā ca dvādasamāsā pakkhassa catuvīsati uposathā. māsānaṃ utu jānitabbaṃ.</p>
      
        <lg><l>āsākhassa ca kālamhā yāva kattikapuṇṇamā</l>
        <l>vassakālo ti viññeyyo aṭṭha honti uposathā</l>
        <l>kattikassa ca kālamhā yāva phagguṇapuṇṇamā</l>
        <l>hemantakālo ti viññeyyo aṭṭha honti uposathā</l>
        <l>phagguṇassa ca kālamhā yāva āsājapuṇṇamā</l>
        <l>gimhakālo ti viññeyyo aṭṭha honti uposuthā.</l></lg>
         
        <p>cātuddasīpañcadasī jānitabbā.</p>
      
        <lg><l>āsādhe ca bhadde c’eva kattike cāpi pussake</l>
        <l>phagguṇe ca vesākhe ete paṇṇarāsī duve.</l></lg>
         
        <p>sāvaṇaassayujjamigasire ca māghacittassakheṭṭhe ete paṇṇarasī sukke karissane cātuddasī. cettamāsādiṃ kiṃ kāraṇaṃ ovahati evam etaṃ vattabbaṃ. cittanakkhattena yutto māso cittamāsan ti vuccati vesākhanakkhattena yutto māso visākhamāsanti vuccati kheṭṭhanakkhattena yutto māso kheṭṭhamāsanti vuccati pubbāsākhena yutto māso āsāḷhamāsan ti vuccati savaṇanakkhattena yutto <pb n="56"/> māso sāvaṇamāsan ti vuccati pubbabhadde nakkhattena yutto māso bhaddamāsan ti vuccati assayuje nakkhattena yutto māso assayujamāsan ti vuccati kattikanakkhattena yutto māso kattikamāsanti vuccati migasiranakkhattena yutto māso migasiramāsan ti vuccati pussanakkhattena yutto māso pussamāsan ti vuccati maghanakkhattena yutto māso māghamāsan ti vuccati pubbaphagguṇe nakkhattena yutto māso phagguṇamāsan ti vuccati. evaṃ candimasuriyehi tārakasattavisādayo sineruno padakkhiṇaṃ karonti. ayaṃ evam ekaṃ lokadhātu nāma. evarūpaṃ sahassacakkavāḷaṃ katvā ayaṃ cullalokadhātu nāma. ānanda ettako sāvakānaṃ visayo paricchedo. dasasahassacakkavāḷā pana majjhimalokadhātu nāma. ayaṃ sāvako na visayo hoti buddhānaṃ visayo hoti. ettake hi tathāgato andhakāraṃ vidhamitvā sarīrobhāsaṃ dassetvā sarena viññāpetuṃ sakko ti. ettakaṃ buddhānaṃ jātikhettaṃ nāma dassesi. bodhisattānaṃ hi pacchimabhave tusitadevalokato cavitvā mātukucchimhi paṭisandhigahaṇadivase ca mahābhinikkhamanadivase ca abhisambodhidivase ca dhammacakkapavattanadivase ca āyu saṅkhāravossajanadivase parinibbānadivase ca ettakaṃ ṭhānaṃ kampati ayam eva jātikhettaṃ nāma. tena vuttaṃ.</p>
      
        <lg><l>dasasahassamattāni cakkavāḷāni sabbaso</l>
        <l>visayāni pana tesaṃ na honti ca kudācanaṃ</l>
        <l>buddhānam eva visayo dasasahassakādayo</l>
        <l>cakkavāḷā tu saṅkhātā jātikhettā ti nāmakā</l>
        <l>ettakesu hi ṭhānesu dassetuṃ attano pabhaṃ</l><pb n="57"/>
        <l>yadā ākaṅkhamānā te sāveyyuṃ saramattano.</l></lg>
         
        <p>koṭisatasahassacakkavāḷaparimāṇo loko tisahassīmahāsahassīlokadhātu nāma ettakaṃ ṭhānaṃ ākaṅkhamāno tathāgato ettakaṃ ṭhānaṃ andhakāraṃ vidhamitvā sarīrobhāsaṃ dassetvā sarena viññāpeyya moggallīputtathero panāha idaṃ ācariyānaṃ sajjhāyamūlakaṃ vācāya balikammaṃ vā pariharaṇaṭṭhānaṃ vā koṭisatasahassacakkavāḷaparimāṇaṃ tisahassīmahāsahassīlokadhātu nāma ettāvatā hi bhagavata āṇākhettaṃ nāma dassitaṃ etasmiṃ annatare āṭānāṭiyaparittaṃ ratanaparittaṃ mettaparittaṃ khandhaparittaṃ moraparittaṃ khajaggaparittaṃ bojjhaṅgaparittaṃ isigiliparittan ti imesaṃ navaparittānaṃ āṇā pharanti ettakaṃ ṭhānaṃ tisahassīmahāsahassīlokadhātu nāma koṭisatasahassacakkavāḷaṃ ettakaṃ āṇākhettan ti. tena vuttaṃ.</p>
      
        <lg><l>koṭisatasahassāni cakkavāḷāni sabbaso</l>
        <l>visayāni pan’ etesaṃ na hontv eva kudācanaṃ</l>
        <l>buddhānam eva visayā koṭisatasahassakā</l>
        <l>cakkavāḷā tu saṅkhātā āṇākhettā ti nāmakā</l>
        <l>ettakesu hi ṭhānesu dassetuṃ attano pabhaṃ</l>
        <l>yadā ākaṅkhamānā te sāveyyuṃ saramattano.</l></lg>
      
        <p>thero pana dīpeti yāvatā ākaṅkheyyāni ettakaṃ ṭhānaṃ tathāgato iccheyya yāvattakaṃ ñeyyaṃ tāvattakaṃ ñāṇaṃ ñeyyānuparivattakaṃ ñāṇaṃ ñāṇānuparivattakaṃ ñeyyan ti iminā pakārena buddhānaṃ visayo hoti iminā sakalāni tīṇi khettāni dassitāni. evaṃ buddhānaṃ visayakhettassa parimāṇa<pb n="58"/>paricchedo n’atthi natthibhāvo visayassa idaṃ upamaṃ āharati koṭisatasahassacakkavāḷamhi yāva brahmalokā sāsapehi pūretvā sace koci puratthimāya disāya ekacakkavāḷe ekaṃ sāsapaṃ pakkhipitvā sabbe pi sāsapā parikkhayaṃ gaccheyyuṃ na tveva paratthimāya disāya cakkavāḷāni gaccheyyuṃ dakkhiṇādīsu pacchimādīsu uttarādīsu es’ eva nayo. tattha buddhānaṃ avisayo nāma n’atthi evaṃ vutte thero cintesi satthā evam āha ākaṅkhamāno ānanda tathāgato tisahassasīmahāsahassīlokadhātuṃ sarena viññāpeyya yāvatā vā pana ākaṅkheyyā ti visamo kho panāyaṃ loko anantāni cakkavāḷāni ekasmiṃ ṭhāne suriyo uggato hoti ekasmiṃ ṭhāne majjhantiko hoti ekasmiṃ ṭhāne atthaṅgamito ekasmiṃ ṭhāne paṭhayāmo ekasmiṃ ṭhāne majjhimayāmo ekasmiṃ ṭhāne pacchimayāmo sabbe pi sattā kammapasuttā khiḍḍāpasuttā niddāpasuttā āhārapasuttā evaṃ tehi ākārehi vikkhittā ca pamattā ca honti kathaṃ nu kho te satthā sarena viññāpeyyā ti bhagavantaṃ pucchi taṃ sutvā tathāgato āha ānanda sarīrobhāsena pharati pharamāno pan’ esa buddho kiṃ kareyyā ti yasmiṃ ṭhāne suriyo paññāyati tattha naṃ attano ānubhāvena atthaṅgameyya yattha na paññāyati tattha naṃ upaṭṭhapetvā majjhe ṭhapeyya tato yattha suriyo paññāyati tattha manussā adhunā va suriyo paññāyati so idān’ eva atthaṅgamito idāni puna paññāyatī ti nāgāvaṭṭo nu kho ayaṃ devatāvaṭṭo nu kho ti aññataraṃ vitakkaṃ uppādesuṃ yattha paññāyati tattha attano ānubhāvena atthaṅgameyya tattha manussā pubbe suriyo <pb n="59"/> uggato idān’ eva atthaṅgamito savāyaṃ idān’ eva uṭṭhito kiṃ nu kho ayaṃ nāgāvaṭṭo bhūtāvaṭṭo yakkhāvaṭṭo devatāvaṭṭo ti aññataraṃ vitakkaṃ uppādesuṃ tato tesu manussesu ālokañ ca andhakārañ ca āvajjitvā kiṃ nu kho kāraṇan ti pariyesantesu satthā nīlakasiṇaṃ samāpajjitvā baharandhakāraṃ patthareyya. kasmā. tesaṃ kammādipasuttānaṃ sattānaṃ santāsajananatthaṃ tesaṃ pamattānaṃ sañjānanatthaṃ. atha nesaṃ santāsaṃ āpannabhāvaṃ ñatvā odātakasiṇaṃ samāpajjitvā chabbaññaraṃsiyo visajjetvā candasahassasuriyasahassauṭṭhānakālo viya ekappahāren’ eva sabbaṃ ekālokaṃ kareyya tañ ca kho tilavījamattena kāyappadesena obhāsaṃ muñcamāno anantacakkavāḷe pharati tisahassīmahāsahassīcakkavāḷe pharati yo hi cakkavāḷapaṭhaviṃ dīpakapallaṅkaṃ katvā mahāsamuddudakaṃ telaṃ katvā sineruṃ vaṭṭiṃ katvā aññatarasmiṃ sinerumuddhani ṭhapetvā jāleyya so ekacakkavāḷe yeva ālokaṃ kareyya tato paraṃ vidatthiṃ pi obhāsetuṃ na sakkuṇeyya. tathāgato pana tilappamāṇena sarīrappadesena obhāsaṃ muñcitvā tisahassīmahāsahassīlokadhātuṃ ekobhāsaṃ kareyya tato vā pana bhiyyo evaṃ mahantāpi buddhaguṇā ti. taṃ ālokaṃ disvā yena suriyo atthaṅgamito uṭṭhito ca majjhe ṭhapetvā mahandhakārañ ca vidhamanatthaṃ eso puriso idān’ eva ālokaṃ katvā ṭhito aho acchariyapuriso ti añjaliṃ paggayha namassamānā tiṭṭhanti. atha tathāgato dhammakathāya saddaṃ sāveyya tenāha bhagavā.</p>
        <pb n="60"/>
         
        <lg><l>ārabhatha nikkhamatha yuñjatha buddhasāsane</l>
        <l>dhunātha maccuno senaṃ naḷāgāraṃ va kuñjaro</l>
        <l>yo imasmiṃ dhammavinaye appamatto viharati</l>
        <l>pahāya jātisaṃsāraṃ dukkhass’ antaṃ karissati</l>
        <l>karotha tumhe kalyāṇe bhāvetha amataṃ padaṃ</l>
        <l>sabbapuññāni katvāna nibbānañ ca gamissanti</l>
        <l>sīlena sugatiṃ yanti sīlena bhogasampadā</l>
        <l>sīlena nibbutiṃ yanti tasmā sīlaṃ visodhaye.</l></lg>
         
        <p>dhammadesanasaddaṃ tisahassīmahāsahassīlokadhātuṃ pharati yo hi ekacakkavāḷagabbhaṃ bheritalaṃ katvā mahāpaṭhaviṃ bhericammaṃ katvā sineruṃ daṇḍaṃ katvā aññatarasmiṃ sinerumatthake ṭhapetvā ākoṭeyya so hi ekacakkavāḷe yeva taṃ saddaṃ sāveyya tato paraṃ vidatthimattam pi atikkamatuṃ na sakkuṇeyya tathāgato  pana pallaṅke vā pīṭhe vā nisīditvā tisahassīmahāsahassīlokadhātuṃ sarena viññāpeyya tato vā pana bhiyyo ti akaniṭṭhapamāṇaṃ jānitabbaṃ eko selo devapāsādappamāṇo akaniṭṭhā patti manussalokaṃ patvāna tīhi vassehi dvimāsehi aṭṭhahi rattindivehi adhikacatuvīsati ghaṭīhi etaṃ pamāṇaṃ. brahmā parisuddhasaddaṃ assosuṃ. evaṃ ānubhāvo tathāgato ti iminā ettake ṭhāne visayakhettaṃ dassesi tena vuttaṃ.</p>
         
        <lg><l>anantāni cakkavāḷāni visayakhettā ti nāmakā</l>
        <l>buddhañāṇā anantāni saṅkhipanti pamāṇakaṃ.</l></lg>
         
        <p>imañ ca pana buddhasīhanādaṃ sutvā therassa abbhantare <pb n="61"/> balavapīti uppannā so pītivegena udānaṃ udānento lābhā vata me saddhā susaddhaṃ vata mayhaṃ yathāhaṃ evarūpassa satthuno pattacīvaraṃ gahetvā carituṃ pādaparikkammaṃ kātuṃ mukhadhovanaṃ dantakaṭṭhaṃ udakaṃ ṇhānodakaṃ dātuṃ gandhakuṭipariveṇaṃ samajjituṃ uppannāya me kaṅkhāya pañhaṃ pucchituṃ madhuradhammakathañ ca setuṃ labhāmi ete sabbe pi mayhaṃ lābhā vata suladdhā yassa me satthā evaṃ mahiddhiko evaṃ mahānubhāvo ti. evaṃ thero satthudesanāya pasādaṃ dassetvā nanu satthā ekasāvakassa dhammadesanāya uppannassa pasādassa ānisaṃsam eva akāsi. bhagavā kasmā. imasmiṃ lokasmiṃ buddhasīhanādaṃ ārabbhatha uppannassa pasādassa ānisaṃsapparicchinnaṃ n’atthi. ariyasāvakassa ettakaṃ attabhāvaṃ parimāṇaṃ. dandhapañño pi ānando sotāpattiphalaṃ saddho aññe setāpattiphalaṃ labhanti sattajātiṃ devamanussesu saṃsaranti sakadāgāmiṃ pattā ekajātiṃ saṃsaranti sace ānando avītarāgo kālaṃ kareyya tena cittapasādena sattakkhattuṃ devarajjaṃ kareyya sattakkhattuṃ imasmiṃ jambūdīpe mahārajjaṃ kareyya tena gatiṃ chindanto diṭṭhe dhamme parinibbāyissati desanaṃ niṭṭhāpesi desanāvasāne bahūdevamanussānaṃ dhammābhisamayo ahosi keci sotāpattiphalaṃ keci sakadāgāmiphalaṃ keci anāgāmiphalaṃ keci arahattaṃ pāpuṇiṃsu tena vuttaṃ.</p>
      
        <lg><l>ye paññāpāramipattā ye ca paccekanāyakā</l>
        <l>tesaṃ ñāṇaṃ atikkamma buddho ñāṇena dīpito ti.</l></lg>
         
        <p>aruṇavatisuttaṃ niṭṭhitaṃ nibbānapaccayo hotu.</p> 
      
      </body>
  </text>
</TEI>
