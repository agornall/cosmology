<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Lokuppatti</title>
         </titleStmt>
         <publicationStmt>
            <p>This is a transcription of Sompong Preechajindawut's (1985/2528) critical edition (excluding the apparatus). It was transcribed by Alastair Gornall and David Wharton. It is provided for educational and research purposes only. Citations should refer to the original edition (see below).</p>
         </publicationStmt>
         <sourceDesc>
            <p>Sompong Preechajindawut. 1985 = สมพงษ์ ปรีชาจินดาวุฒิ. 2528. การศึกษาเชิงวิเคราะห์เรื่องโลกุปปัตติ. วิทยานิพนธ์, จุฬาลงกรณ์มหาวิทยาลัย.</p>
         </sourceDesc>
      </fileDesc>
  </teiHeader>
  <text>
      <body>
         
         <pb n="125"/>
         <lg><l>lokanāthena lokassa uppatti yena desitā</l>
         <l>katvā lokaṃ yathābhūtaṃ tattha tattha anekadhā</l>
         <l>sabbalokavidantāhaṃ natvā lokahitesinaṃ</l>
         <l>dhammañca lokapajjotaṃ saṅghaṃ lokavinissitaṃ</l>
         <l>samāsena pakāsissaṃ lokuppattikathaṃ hitaṃ</l>
         <l>āgamāyuttito cāpi nayaṃ nissāya āgatanti.</l></lg>
         
         <p>tattha lokuppattī ti nippariyāyato pariyāyato ca yathārahaṃ paccayā yatthavuttino lokassa upādantato uddhaṃ pavattikhaṇavasena vā samūhasantānavasena vā attuppatti pātubhāvupagamananti attho. uppattivacanenevassa yathārahaṃ paccayā <pb n="126"/> yatthavuttitādīpanato vināsopi vattabbo yevāti. atthato siddham etaṃ paccayā yatthavuttīnaṃ uppādavayapantatāya sambhāvato. tasmā lokuppattivināsā pakāsetabbā bhavanti.</p>
      
         <p>tattha udānato tayo lokā saṅkhāraloko sattaloko okāsalokoti tattha eko loko sabbe sattā āhāraṭṭhitikāti āgataṭṭhāne saṅkhāraloko veditabbo. sassato lokoti vā asassato lokoti vā āgataṭṭhāne sattaloko.</p>
         
         <lg><l>yāvatā candimasuriyā pariharanti disā bhanti virocanā</l>
         <l>tāva sahassadhā loko ettha te vattati vaso ti.</l></lg>
         
         <p>āgataṭṭhāne okāsaloko. atthato pana indriyabaddhānaṃ samūho santāno ca sattaloko. rūpādīsu pañcasu khandhesu sattavisattatāya satto lokiyante. ettha kusalākusalaṃ tabbipāko cāti loko ti. anindriyabaddhānaṃ khandhānaṃ samuho santāno ca okāsaloko. lokiyanti ettha tassādhāro tesañ ca okāsabhūto ti katvā tadādhāratāya so bhājanaloko ti pi vuccati.<pb n= "127"/> duvidho pi ce sarūpādidhamme upādāya paññattattā upādāyapaññattibhūto ahaṃmamatthabhāvo sapaccaye pana rūpārūpadhamme upādāya paññattattā tadubhayāpi upādānaṃ vasena pariyāyato paccayā yatthavuttitā upparikkhittabbā. tadubhaye khandhā saṅkhāraloko paccayehi saṅkariyanti lujjanti palujjanti cā ti ettha paccayā yatthavuttitāya maggaphalānam pi sati lujjanapalujjanatthena tebhūmakadhammānaṃ yeva loko ti adhippetattā n’atthi lokantāpajjanaṃ tathāhi lokuttarā ti vuttā. taṃ taṃ lokassa uppattivināsapaññatti. indriyabaddhānaṃ saṅkhārānaṃ uppatti nirodhavasena pariyāyato veditabbā. indriyabaddhesu hi upādinnakasaṅkhāresu pātubhūtesu satto uppajjatī ti vohariyati. ekabhavaparicchinnesu c’esa saṅkhāresu niruddhesu satto maratī ti. na h’ettha paramatthato satto nāma koci bhāvo atthi. tasmā saṅkhārā ca bhijjanti. tesaṃ bhedo maraṇaṃ. na añño koci atthi.</p>
      
         <p>tenāhu porāṇā. khandhā nirujjhanti na c’atthi añño khandhānaṃ bhedo maraṇan ti vuccati. tesaṃ khayaṃ passati appamatto manuññaṃ p’ imaṃ vajirena <pb n="128"/> yoniso. vajiyāya pi bhikkhuniyā vuttaṃ. tan na satto ti vajjesi. māradiṭṭhigataṃ nu kho suddhasaṅkhārapuñjo ’yaṃ. na idha satt’ upalabbhati. yathāpi avasambhārā. hoti saddo ratho iti. evaṃ santesu khandhesu. hoti satto ti sammati. dukkhato va hi sambhoti. dukkhaṃ tiṭṭhati veti ca. nāññatara dukkhā sambhoti. nāññaṃ dukkhā nirujjhanti. </p>
      
         <p>tattha ye atīte kammapaccayā nibbattā khandhā te tattheva niruddhā. atīte kammapaccayā pana imasmiṃ bhave aññe nibbattā. atītabhavato imaṃ bhavaṃ āgato ekadhammo pi n’ atthi. imasiṃ bhave kammapaccayena nibbattā khandhā nirujjhissanti. punabbhave aññe nibbattissanti. imasmā bhavā punabbhavaṃ ekadhammo pi na gamissati. api ca kho yathā ācariyamukhato sajjhāyo antevāsikassa mukhaṃ na pavīsati. na ca tappaccayā tassa mukhe sajjhāyo na vattati. na dūtena mantodakaṃ pītarogino udaraṃ pavīsati. na ca tappaccayā rogo na vūpasammati. na mukhe maṇḍanapiyānaṃ ādāsatalādīsu mukhapiyanimittaṃ gacchati. na ca tattha tappacyā maṇḍanapiyānaṃ na paññāyanti. na ekissā vaṭṭiyā dīpasikhā aññavaṭṭiṃ saṅkamati. na ca tappaccayā dīpasikhā na nibbattati. evam evaṃ na <pb n="129"/> atītabhavato imaṃ bhavaṃ ito vā punabbhavaṃ koci dhammo saṅkamati. na ca atītabhave khandhāyatanadhātupaccayā idha. idha vā khandhāyatanadhātupaccayā punabbhave khandhāyatanadhātuyo nibbattantī ti.</p>
      
         <p>ayaṃ saṃsārassa dhammatā. vuttaṃ hetaṃ laddhapaccayam iti dhammamattam etaṃ bhavanataram upeti. nassa tato saṅkanti. na tato hetuṃ vinā hoti. iti hetaṃ laddhapaccayarūpārūpadhamma … pa … tattha saṅkhāralokassa uppatti tāva avijjāpaccayā saṅkhārā ti ādinā anulomapaccayākāravasena c’eva hetupaccayādipaccayavasena ca veditabbo. vināso pana avijjāya tv eva asesavirāganirodhasaṅkhārāni … pa … dinā paṭilomapaccayākāravasena veditabbo. so ca kho visesena sacchikatanirodhānaṃ khīṇāsavānaṃ vasena upādinnakasaṅkhārānaṃ anuppādanirodho. aññathā saṅkhārānaṃ sabbena sabbaṃ anuppādanirodho nāma n’ atthi. ito hi saṅkhārā nāhetuṃ. atha pacchā sambhaviṃsū ti etam pi n’ atthi anāgate ettake kāle atikkante saṅkhārā na bhavissantī ti etaṃ pi n’atthi.</p>
      
         <p>vuttaṃ h’ etaṃ bhagavatā purimā bhikkhave koṭi na paññāyati avijjāya. ito pubbe avijjā nāhosi. atha pacchā sambhavī ti. evañ c’etaṃ bhikkhave vuccati.</p>
         <pb n="130"/>
         
         <p>atha ca pana paññāyati idappaccayā avijjā ti āditaggena purimakoṭi na paññāyati. tadaggena pacchimā pi koṭi paññāyati. paccayaparamābhāvā avisesena pana sabbesaṃ saṅkhārānaṃ khaṇabhaṅganirodho labbhate va. itarakālaṃ tāva saṅkhārā lahuparivattā tattakapāle pakkhittatilaṃ va viya lahuṃ lahuṃ bhijjanti atiparitto tesaṃ pavattikālo.</p>
         
         <p>vuttaṃ h’ etaṃ bhagavatā seyyathāpi bhikkhave cattāro daḷhadhammā dhanuggahā sikkhitā katahatthā katupāsanā catuddisā ṭhitā assu. atha puriso āgaccheyya ahaṃ imesaṃ catuntaṃ daḷhadhammānaṃ dhanuggahānaṃ sikkhitānaṃ katupāsanānaṃ katahatthānaṃ catuddisakaṇḍe khitte appatiṭṭhe pathavīyaṃ gahetvā ārabhissāmī ti. yathā ca bhikkhave tassa purisassa javo yathā candasuriyānaṃ javo. yathā ca yā devatā candasuriyānaṃ purato dhāvanti tāsaṃ devatānaṃ javo tato sīghataraṃ āyusaṅkhārā khīyantī ti. tattha katahatthānaṃ gamamānaṃ sā naṃ devaputtānaṃ heṭṭhapariyena parimukhaṃ dhāvantānaṃ sīse ca pāde ca baddhakhurajārā <pb n="131"/> sannipāto viya rūpajīvitindriyassa khaṇo vutto. arūpajīvitindariyassa pana cuti viya parittataro paritto. yāva paccupannaṃ rūpaṃ tiṭṭhati tāva soḷasacittāni uppajjitvā nirujjhanti saddhiṃ sampayuttadhammehi. tasmā arūpajīvitindariyassa lahuparivattitāya upamā pi n’ atthi. ten’ evāha yāvañ c’idaṃ bhikkhave upamā pi na sukarā yāva lahu parivattaṃ cittan ti. evaṃ saṅkhāralokassa upattivināso veditabbo.</p>
      
         <p>sattaṃ upajjamānaṃ bhavantaraṃ upetī ti vuccati. na satto na jīvo. tassa ca nāpi atītabhavato idha saṅkanti atthi. nāpi tato hetuṃ vinā idha pātubhāvo tayidaṃ pākaṭena manussacutipaṭisandhikkamena pakāsissāma. atītabhavasmiṃ hi sarasena upakkamena vā samāsannamaraṇassa taṅkhaṇavayahadayavatthusannissitaṃ viññāṇaṃ garukasamāsevitāsannapubbakatānaṃ aññataraṃ laddhā va tāsasaṅkhārasaṅkhātaṃ kammaṃ taduṭṭḥāpitaṃ vā kammanimittasaṅkhātaṃ vā visayam ārabbha pavattati.</p>
      
         <p>tad evaṃ pavattamānaṃ taṇhāvijjānaṃ appahīnattā avijjāpaṭicchannādīn’ eva tasmiṃ visaye taṇhā nameti sahajātasaṅkhārā khipanti. taṃ santativasena <pb n="132"/> taṇhāya namiyamānaṃ saṅkhārehi khipiyamānaṃ orīmatire rukkhavīnibandhaṃ rajjum ālambitvā mātikātikkamato viya purimañ ca visayaṃ jahati. aparañ ca kammasamuṭṭhāpitaṃ nissayaṃ assādayamānaṃ vā anassādayamānaṃ vā ārammaṇādīhi yeva paccayehi pavattati. tattha purimaṃ cavanato cuti pacchimaṃ bhavantarādipaṭisandhānato paṭisandhīti vuccati. tad etaṃ nāpi purimabhavā idhāgataṃ nāpi tato kammasaṅkhāravisayādihetuṃ vinā pātubhūtan ti veditabban ti.</p>
      
         <p>tattha ca orimatiravinibandharajju viya purimattabhāvavinibandhakammādī ārammaṇaṃ daṭṭhabbaṃ. puriso viya viññāṇaṃ. tassa mātikātikkamanicchā viya taṇhā atikkamapayogo viya pana saṅkhārā. yathā so puriso paratīre patiṭṭhamāno paratirarukkhavinibandhaṃ kiñci assādayamāno anassādayamāno vā kevalaṃ pathaviyaṃ sakalapayogeh’ eva patiṭṭhāti. evam idam pi bhavantarattabhāvavinibandhaṃ hadayavatthusaṅkhātaṃ nissayaṃ pañcavokārabhave assādayamānaṃ anassādayamānaṃ catuvokārabhave anassādayamānaṃ vā kevalaṃ ārammaṇapaccayattadhammeh’ eva pavattati.</p>
      
         <p>tattha assādayamānan ti viññāṇapaṭilabbhamānan ti attho. viññāṇanti c’etaṃ <pb n="133"/> cutipaṭisandhi tadāsannaviññāṇānaṃ santativasena ekatthaṃ upanetvā vuttaṃ.</p>
         
         <lg><l>siyuṃ nidassanānettha paṭighosādikā atha</l>
         <l>santānabandhato n’atthi ekatā nāpi nānatā.</l></lg>
         
         <p>ettha c’etassa viññāṇassa purimabhavato idha ca anāgamane atītabhavapariyāpannahetūhi ca uppāde paṭighosapadīpamuddā paṭibimbappakārā dhammā nidassanāni siyuṃ. yathā hi paṭighosapadīpamuddāchāyā saddādihetukā honti. aññatara agantvā honti. evam eva idaṃ cittaṃ. tattha paṭighoso saddahetuko padīpo padīpantarahetuko muddālañchanahetukā chāyā ādāsādiabhimukhamukhādīhetukā honti.</p> 
         
         <p>aññatara agantvā ti te pana saddādipaccayassa desaṃ anupagantvā saddādihetukā hontī ti attho tato pubbe abhāvā evaṃ idam pi paṭisandhiviññāṇaṃ na hetu desaṃ gantvā taṃ hetukaṃ hoti.</p>
         
         <p>tato pubbe abhāvā ti tasmā na idaṃ hetudesato purimabhavato idha gataṃ paṭighosādayo viya. saddādidesato nāpi tattha hetunā vinā uppannaṃ saddādīhi vinā paṭīghosādayo viyā ti ettha santānabandhanato natthi. ekatā <pb n="134"/> nāpi nānatā saddādisantānabandhabhāve sati ekantam eva taṃ bhaveyya. na khīrato dadhi sambhūtaṃ siyā athāpi ekantanānatā bhaveyya na khīrassakhīno dadhi siyā esanayo dadhijākarādisu. </p>
         
         <p>sabbahetuhetusamuppannesu evaṃ hi sati sabbalokavohāralopo siyā. so ca aniṭṭho. tasmā santānekattehi aññass’eva viññāṇassa pātubhāvato natthi. ekantam ekatā nāpi nānato santānabandhanato padīpassa viya khaṇikāpī ti padīpatelā santānekattaṃ upādāya sā evā ti vuccati. attho kiñci sādheti evam idhāpi daṭṭhabbaṃ.</p>
         
         <p>evam ettha na ekantam ekatā vā nānatā vā upagantabbā hetuhetusamuppannaviññāṇehi ekantam ekatte na sati na manussagatito devagatisambhūtā siyā. ekattanānatte kammavaṭṭe phalaṃ siyā. tato dattassa bījaṃ dattassa phalan ti ādikuppassa viya. kūtapubbāhaṃ bhante rohito nāma isi ahosin ti <pb n="135"/> ādikassāpi vohārassa lopo siyā.</p>
         
         <p>tasmā santānabandhesu hetuhetusamuppannesu ekantam ekatā vā nānatā vā upagantabbā. ettha ca ekantaekatā paṭisedhena sassataggāhapaṭisedhitattā sayaṃ kataṃ sukhaṃ dukkhan ti esā diṭṭhi nivāritā. ekantanānatā paṭisedhena ucchedagāhassa paṭisedhitattā paraṃ kataṃ sukhaṃ dukkhaṃ añño karoti añño paṭisaṅvedetī ti esā nivāritā. tato eva katanā so akatagamo nivārito hoti.</p>
      
         <p>hetuhetusamuppannatāvacanena adhiccasamuppannan ti esāpi nivāritā hoti. etthāha nanu evaṃ asaṅkantipātubhāve sati ye imasmiṃ attabhāve khandhā tesaṃ niraddhattā phalapaccayassa ca kammassa tattha gamanato yena taṃ kammaṃ kataṃ tato aññassa añcataṃ kammaṃ nibbattati. taṃ tato aññato taṃ phalaṃ siyā. tasmā na sundaram idaṃ sidhānanti. tatr’ idaṃ vuccati.</p>
      
         <lg><l>santāne yaṃ phalaṃ etaṃ nāññassa na ca aññato</l>
         <l>bījānaṃ abhisaṅkhāro etassatthassa sādhako.</l></lg>
         
         <p>ekasantānasmiṃ hi phalasamuppajjamānaṃ tattha ekantaekattanānattānaṃ paṭisiddhattā <pb n="136"/> aññassā ti vā aññato ti na hoti. etassa ca vacanatthassa catumadhuraambilatittakarasādi bhavanasaṅkhāto ambamātuluṅgādibījānaṃ abhisaṅkhāro sādhako ambabījādīnaṃ hi abhisaṅkhāresu katesu tassa bījassa santāne saddhapaccayā kālantare phalaviseso uppajjamāno na aññabījānaṃ nāpi aññābhisaṅkhārapaccayā uppajjati. na ca tāni bījāni abhisaṅkhārā phalaṭṭhānaṃ vā pāpuṇanti. evaṃ sampadamidaṃ veditabbaṃ.</p>
      
         <p>ettha ca abhisaṅkhataṃ bījaṃ viya kammajo satto abhisaṅkhāro viya kammaṃ bījassa aṅkurādīpabandho viya sattassa paṭisandhiviññāṇādipabandho tatthuppannassa madhurassa rattakesarassa vā phalassa vā yeva panassa bījassa santānabandho viya tato eva ca abhisaṅkhārato bhāvo viya kammakārass’eva sattassa taṃ kammato eva phalassa bhāvo veditabbo.</p>
      
         <p>tam pi vuttaṃ upabhuñjake asati kassa taṃ phalaṃ siyā. tattha phaluppattiyā evaṃ siyā. bhūñjakasammati phaluppādena rukkhassa yathā phalati sammati. yathā rukkhasaṅkhātānaṃ rukkhapaññattiyā upādānabhūtānaṃ bhūtupādāya dhammānaṃ <pb n="137"/> ekadesabhūtassa rukkhaphalassa uppattiyā evaṃ rukkho phalatī ti vā phalito ti vā vuccati. tathā devamanussasaṅkhātānaṃ khandhānaṃ ekadesabhūtassa upabhogasaṅkhātassa sukhadukkhaphalassa uppāden’ eva devo vā manusso vā upabhuñjatī ti vā sukhito dukkhito ti vā vuccati.</p>
      
         <p>yasmā tathā khandhasantāne kusalākusalacetanuppattiyaṃ puññaṃ karotī ti pāpaṃ karotī ti kattuvohāro. evaṃ yassa phaluppattiyaṃ sukhaṃ anubhavati dukkhaṃ anubhavatī ti upabhuñjakavohāro.</p>
         
         <p>tasmā na tattha khandhavinimuttena aññena paribhuñjakena nāma koci attho atthī ti evaṃ sabbabhavayonigatiṭṭhitinivāsesu hetuphalasambandhavasen’eva vattamānarūpārūpamattam eva. n’eva kāraṇato uddhaṃ kārako atthi. na vipākapavattito uddhaṃ vipākapaṭisaṅvedako.</p>
      
         <p>tenāhu porāṇā.</p>
         
         <lg><l>kammassa kārako n’atthi vipākassa ca vedako</l>
         <l>suddhadhammā saṃvattanti evam etaṃ sammadassanaṃ.</l> <pb n="138"/>
         <l>evaṃ kamme vipāke vattamāne sahetukaṃ</l>
         <l>kammajadukkhaṭṭitānaṃ pubbakoṭi na paññāyati</l>
         <l>anāgate pi saṅsāre appavattaṃ na dissati</l>
         <l>etam atthaṃ anaññāya titthiyā asayaṃvasī</l>
         <l>sattasuññaṃ gahetvāna sassatucchedadassino</l>
         <l>davāsaṭṭhidiṭṭhiṃ gaṇhanti añña-m-aññaṃ virodhitā</l>
         <l>diṭṭḥibandhānubandhā te taṇhāsotena vuyhare</l>
         <l>taṇhāsotena vuyhantā na te dukkhā pamuccare</l>
         <l>evam etaṃ abhiññāya bhikkhu buddhassa sāvako</l>
         <l>gambhīraṃ nipuṇaṃ suññā paccayaṃ paṭivijjhati</l>
         <l>kammaṃ natthi vipākam hi pāko kamme na vijjati</l>
         <l>aññamaññaṃ ubho suññā na ca kammaṃ vinā phalaṃ</l>
         <l>yathā na suriye aggi na maṇimhi na gomaye</l>
         <l>na tesaṃ bahi so atthi sambhārehi ca jāyati.</l> <pb n="139"/>
         <l>tathā na anto kammassa vipāko upalabbhati</l>
         <l>bahiddhāpi kammassa na kammaṃ tattha vijjati</l>
         <l>phale na suññaṃ taṃ kammaṃ phalaṃ kamme na vijjati</l>
         <l>kammañ ca kho upādāya tato nibbattī ti phalaṃ</l>
         <l>na h’ettha devo brahmā vā saṃsārass’ atthi kārako</l>
         <l>suddhadhammā pavattanti hetusambhārapaccayā</l>
         <l>icc evaṃ kammavipākā vattanti kammasambhave</l>
         <l>kammā punabbhavā honti evaṃ loko pavattatī ti.</l></lg>
         
         <p>asamucchinnataṇhāvijjānisayānaṃ hi sattānaṃ paccayākāravimūḷhānaṃ kammavaṭṭavipākavaṭṭavasen’ eva cutito paṭisandhi paṭisandhito cutinti evaṃ punappunaṃ cutipaṭisandhiyo gaṇhantānaṃ mahāsamudde vātukkhittanāvāya viya yante yuttagoṇānaṃ viya ca sabbabhavayonigatiṭṭhitinivāsesu paribbhamānaṃ avicchinnaṃ cittasantānaṃ pavattati.</p>
         
         <p>vuttaṃ hetaṃ bhagavatā gambhīro cāyaṃ ānanda paṭiccasamuppādo gambhīrāvabhāso ca. etassa cānanda dhammassa ananubodhā appaṭivedhā eva <pb n="140"/> pajā tantākulakajātā guṇagaṇṭikajātā muñjapabbajabhūtā apāyaṃ vinipātaṃ saṅsāraṃ nātivattati. yo pan’ ettha arahattaṃ pāpuṇāti. tassa cuticitte ca niruddhe cittasantānaṃ niruddham eva hoti. ucchinnā hoti saṅkhārappavattī ti evaṃ khandhapātubhāvavasena pariyāyato sattalokassa uppatti addhānaṃ vasena anuppadānirodhavasena ca vināso veditabbo.</p>
      
         <p>okāsalokassa pana uppattivināsapaññatti anuppādinnakasaṅkhārā santānassa uppattinirodhamukhena hoti so ca okāsaloko heṭṭhato pathavī sandhārakaudakassa sannirumbhakavātakkhandhena uparito bhavaggena ca paricchinno. pana ananto aparimāṇo. sace hi koci iddhimā cetovasippatto cakkavāḷapariyantaṃ passitukāmo daḷhadhammo dhanuggahena cittausunā tiriyaṃ tālacchāyaṃ atikkamattena kālena ekekaṃ cakkavāḷaṃ ekekapadavītikkamena saṅkamanto gaccheyya evaṃ <pb n="141"/> hi yo vassasatenāpi vassasahassenāpi anekehi pi vassakoṭisatasahassehi neva cakkavāḷapariyantaṃ passeyya. evaṃ anantā-aparimāṇesu cakkavāḷesu tahiṃ tahiṃ bhāgaso koṭisatasahassacakkavāḷāni ekato vinassanti ca saṇṭhahanti ca. ayaṃ okāsalokassa dhammatā. yasmā pana aparimāṇesu cakkavāḷesu imaṃ cakkavāḷaṃ parimuñcitvā aññattha buddhā nappajjanti. tasmā imaṃ cakkavāḷaṃ dhūraṃ katvā okāsalokassa uppattivināsā pakāsetabbā.</p>
      
         <p>tattha c’ etassa paṭhamaṃ vināsaṃ pakāsetvā pacchā uppattiṃ pakāsissāmi. evaṃ hissa uppatti vināsāsu pakāsitāsu suviññeyyā ca bhaveyya. porāṇāpi c’assa saṃvaṭṭavivaṭṭavasena vināsuppattiṃ dīpayiṃsu. ekasmiṃ hi mahākappe cattāro asaṅkheyyakappā saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī ti. tattha tejasā vā āpena vā vāyunā vā tadā pavattamānasaṅkhārānaṃ khaṇavasena nassamānakappo ti upacarito kālaviseso.</p>
      
         <p>saṃvaṭṭo ti saṅkhayavasena vaṭṭatī ti saṃvaṭṭo. nassatī ti attho. saṃsaddasahito ti vaṭṭasaddo nassanattho. saṃvaṭṭo uddhaṃ tathāṭṭhāyī saṃvaṭṭaṭṭhāyī.</p>
         
         <p>tato uddhaṃ saṅkhārānaṃ anukkamanato vivaṭṭavasena vaḍḍhamāno kappo <pb n="142"/> vivaṭṭo. so hi vivaṭṭati nibbattatī ti vā vivaṭṭo ti upacarito. tato uddhaṃ tathāṭṭhāyī vivaṭṭaṭṭhāyī. evaṃ hi ekasmiṃ mahākappe ime cattāro asaṅkheyyakappā nāma honti. asaṅkheyyakappā ti vuccati. tatrāyaṃ ādito paṭṭhāya saṃvaṭṭavivaṭṭakathā. tattha tayo saṃvaṭṭā āposaṃvaṭṭo tejosaṃvaṭṭo vāyosaṃvaṭṭo ti.</p>
      
         <p>tisso saṃvaṭṭasīmā ābhassarā subhakiṇhā vehapphalāti. yadā kappo tejena saṃvaṭṭati. ābhassarato heṭṭhā paṭhamajjhānabhūmiṃ ādiṃ katvā agginā ḍayhati. yadā āpena saṃvaṭṭati. subhakiṇhato heṭṭhā dutiyajjhānabhūmiṃ ādiṃ katvā udakena vilīyati. yadā vāyunā saṃvaṭṭati. vehapphalato heṭṭhā tatiyajjhānabhūmiṃ ādikatvā vātena viddhaṃsati. vitthārato panassa sadāpi ekaṃ buddhakkhettaṃ vinassati.</p>
      
         <p>buddhakkhettaṃ nāma tividhaṃ hoti jātikkhettaṃ āṇākkhettaṃ visayakkhettañ ca tattha jātikkhettaṃ dasasahassacakkavāḷapariyantaṃ hoti. yaṃ tathāgatassa paṭisandhiggahaṇādīsu kampati. āṇākkhettaṃ koṭisatasahassacakkavāḷapariyantaṃ. yattha ratanasuttaṃ khandhaparittaṃ khajaggaparittaṃ āṭāṇāṭiyaparittaṃ moraparittan ti imesaṃ parittaṃ ānubhāvo vattati.</p>
      
         <p>visayakkhettaṃ anantam aparimāṇaṃ yaṃ yāvatā vā pana ākaṅkheyyā ti vuttaṃ yattha yaṃ yaṃ tathāgato ākaṅkhati taṃ taṃ jānāti. evam etesu tīsu <pb n="143"/> buddhakkhettesu ekaṃ āṇākkhettaṃ vinassati. tasmiṃ pana vinassante jātikkhettam pi vinaṭṭham eva hoti. vinassantañ ca ekato vinassati. saṇṭhahantam pi ekato va saṇṭḥahati. tass’evaṃ ca saṇṭhahantañ ca veditabbaṃ.</p> 
      
         <p>yasmiṃ pana samaye kappo agginā vinassati. ādito va kappavināsakamahāmegho uṭṭhahitvā koṭisatasahassacakkavāḷaṃ ekamahāvassaṃ vassati. manussā tuṭṭhā sabbabījāni nīharitvā vappanti. sassesu pana gokhāyitamattesu jātesu gadrabharavaṃ ravanto ekabindum pi na vassati tadā pacchinnapacchinnam eva hoti. idaṃ sandhāya hi bhagavatā hoti kho so bhikkhave samayo yasmiṃ samaye yaṃ bahūni vassāni bahūni vassāni bahūni vassasatāni bahūni vassasahassāni bahūni vassasatasahassāni devo na vassatī ti vuttaṃ.</p>
      
         <p>devo pana pacchinane ye keci bījagāmabhūtagāmaosadhitiṇavanappatayo te ussussanti. vassupajīvino sattā kālaṃ katvā brahmake nibbattanti. pupphaphaluppajīviniyo ca devatā. evaṃ dīghe addhāne vītivatte tattha tattha udakaṃ parikkhayaṃ gacchati. athānupubbena macchakacchapāpi kālaṃ katvā brahmaloke nibbattanti. nerayikā sattāpi ca tattha nerayikā sattamasuriyapātubhāvena vinassantī ti eke jhānaṃ vinā natthi brahmaloke nibbatti. etesañ ca keci <pb n="144"/> dubbhikkhapīḷitā keci abhabbā ca ñānādhigamāya. te kathaṃ tattha nibbattantīti. devaloke paṭiladdhajjhānavasena. </p>
      
         <p>tadā hi vassasatasahassaccayena kappavuṭṭhānaṃ bhavissatīti lokabayūhā nāma kāmāvacaradevā dhammatāya sañcoditā muttasirā vikkiṇṇakesā rudamukhā assuni hatthehi puñchamānā rattavatthanivatthā atiussuyavirūpavesajārino hutvā manussapathe vicarantā evaṃ ārocenti mārisā mārisā ito vassasatasahassaccayena kappuṭṭhānaṃ bhavissati ayaṃ loko vinississati. mahāsamuddo pi ussussissati ayañ ca mahāpathavī sineru ca pabbatarājā uḍḍayhissanti vinassissanti yāvabrahmalokā vināso bhavissati. mettaṃ mārisā bhāvetha karuṇaṃ muditaṃ upekkhaṃ mārisā bhāvetha. mātaraṃ upaṭṭhahatha pitaraṃ upaṭṭhahatha kule jeṭṭhāpacāyino hothā ti.</p>
      
         <p>tesaṃ vacanaṃ sutvā yebhuyyena manussā ca bhummadevā ca saṅvegajātā aññamaññaṃ muducittā hutvā mettādīni puññāni karitvā devaloke nibbattanti. tattha dibbaṃ sukhābhojanaṃ bhuñjitvā vāyokasiṇe parikammaṃ katvā ñānaṃ paṭilabhanti.</p> <pb n="145"/>
         
         <p>āpāyikā pana aparāpariyavedanīyena kammena devaloke nibbattanti aparāpariyavedanīyakammarahito saṃsāre saṃsaranto satto nāma n’ atthi. te pi tatth’eva jhānaṃ paṭilabhanti. evaṃ devaloke paṭiladdhajhānavasena sabbe pi brahmaloke nibbattantī ti.</p>
         
         <p>vassupacchedanato pana uddhaṃ dīghassa addhuno accayena dutiyo suriyo pātubhavati. pātubhūte ca pana tasmiṃ suriye n’eva rattiparicchedo na divāparicchedo paññāyati.  eko suriyo udeti. eko atthaṃ gacchati. avicchinnasuriyasantāpo va loko hoti. yathā ca pakatisuriye suriyadevaputto hoti. evaṃ kappavināsakasuriye n’atthi. kappuṭṭhānakāle yathā aññe kāmāvacaradevā. evaṃ suriyadevaputto pi jhānaṃ nibbattetvā brahmaloke uppajjati. suriyamaṇḍalaṃ pana pabhassaratarañ c’eva tejavantatarañ ca hutvā pavattati. pakatisuriye vattamāne ākāse valāhakā pi dhūmasikhā pi vicaranti. kappavināsakasuriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti. dutiyasuriye vattamāne ṭhapetvā pañcamahānadiyo ca sattamahāsarā ca sesakunnadīādisu udakaṃ sussati.</p>
         
         <p>tato dīghassa addhuno accayena tatiyo suriyo pātubhavati. yassa pātubhāvā mahānadiyo sussanti. tadā eko suriyo udeti. eko atthaṅgameti. eko majjhe hoti. tato pi dīghassa addhuno accayena catuttho <pb n="146"/> suriyo pātubhavati. yassa pātubhāvā himavatīmahānadīnaṃ pabhavā sīhappapātano haṃsapātano kaṇṇamuṇḍako rathakāradaho anottatadaho chaddantadaho kuṇāladaho ti ime sattamahāsarā sussanti. yadā cattāro suriyā catukulike gāme cattāro piṇḍacārikā davārapaṭipāṭiyā ṭhitā viya honti. pañcamādikāle pi es’ eva nayo.</p>
      
         <p>catutthasuriyapātubhāvato pi dīghassa adūdhuno accayena pañcamo suriyo pātubhavati. yassa pātubhāvā anupubbena mahāsamudde aṅgulipabbate manamattam pi udakaṃ na saṇṭhāti. tato pi dīghassa addhuno accayena chaṭṭho suriyo pātubhavati. yassa pātubhāvā sakalacakkavāḷaṃ ekadhūmaṃ hoti pariyādiṇṇasinehaṃ dhūmena. yathācidaṃ evaṃ koṭisatasahassacakkavāḷāni pi. tato pi dīghassa addhuno accayena sattamo suriyo pātubhavati. yassa pātubhāvā sakalacakkavāḷaṃ ekaṃ jālaṃ hoti saddhiṃ koṭisatasahassacakkavāḷehi. yojanasatikādibhedāni sinerukūṭāni palujjitvā ākāse yeva antaradhayanti. sā aggijālā jhāpetvā cātumahārājike gaṇhāti. tattha kanakavimānarajatavimānamaṇivimānāni jhāpetvā tāvatiṃsabhavanaṃ gaṇhāti. eten’ eva upāyena yāva paṭhamajjhānabhūmiṃ gaṇhāti. tattha tato pi brahmaloke jhāpetvā dutiyajjhānabhūmiṃ ābhassare āhacca tiṭṭhati. sā yāva aṇumattam pi saṅkhāragataṃ atthi. tāva na nibbāyati sabbasaṅkhāraparikkhayā pana sappitelajjhāpanaaggisikhā <pb n="147"/> viya chārikappi anavasesetvā nibbāyati. heṭṭhā-ākāsena saha upari ākāso eko hoti mahandhakāro.</p>
      
         <p>atha dīghassa addhuno accayena so mahāmegho uṭṭhahitvā paṭhamaṃ antaraṭṭhake himapāto viya sukhumaṃ vassati. anupubbena kumudanāḷayaṭṭhimusalatālakkhandhādippamāṇāhi dhārāhi. tato anukkamena asubhaaḍḍhagāvutagāvutaaḍḍhayojanadaviyojana … pe … satayojanasahassayojanasatasahassayojanamattāhi dhārāhi vassanto koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati. taṃ udakaṃ heṭṭhā ca tiriyañ ca vāto samuṭṭhahitvā ghanaṃ karoti. taṃ parivaṭamaṃ paduminipatte udakabindusadisaṃ. kathaṃ tāva matantaṃ udakarāsi ghanaṃ karotī ti. vivarasampadānato.</p>
      
         <p>taṃ hi ’ssa tam hi vivaraṃ deti. taṃ evaṃ vātena sampiṇḍīyamānaṃ ghanaṃ karīyamānaṃ parikkhīyamānaṃ anupubbena heṭṭhā otarati. otiṇṇe otiṇṇe udake brahmaloke ṭhāne paṭhamajjhānabhūmi brahmaloko uparicatukāmāvacaradevalokaṭṭhāne ca devalokā pātubhavanti. cātumahārājikatāvatiṃsabhavanāni pana pathavīsambandhatāya na pathavapātubhavanti. purimapathaviṭṭhānaṃ otiṇṇe pana lokasandhārake balavavātā uppajjanti. te taṃ pihitadavāre dhammakarakatale ṭhitaudakam iva nirassāsaṃ taṃ katvā nirujjhanti vātavasena taṃ udakaṃ santiṭṭhati.</p> <pb n="148"/>
      
         <p>atha mahābodhipallaṅkaṭṭhāne udakapiṭṭḥe uppalaṃ nipannaṃ viya pathavī saṇṭhāti. mahābodhipallaṅkadeso hi vinassamāne loke pacchā vinassati. saṇṭhahamāne paṭhamaṃ saṇṭhahati. tattha pubbanimittaṃ hutvā eko paduminigaccho uppajjati. tassa sace tasmiṃ kappe buddho nibbattissati pupphaṃ uppajjati no ce na uppajjati. uppajjamānañ ca sace eko buddho nibbattissati ekaṃ uppajjati. sace dve tayo cattāro pañcabuddhā nibbattissanti pañcapupphāni uppajjanti. tāni ca kho ekasmiṃ yeva nāḷe kaṇṇikabaddhāni hutvā suddhāvāsabrahmuno āyāma mārisā pubbanimittaṃ passāmā ti mahābodhipallaṅkaṭṭhānaṃ āgacchanti. buddhānaṃ anibbattakakappe pupphaṃ na hoti. te apupphitaṃ gacchaṃ disvā andhakāro vata bho loko bhavissati matamatasattā apāye pūressanti sadevatānaṃ va brahmalokā suññā bhavissantīti anattamanā honti. pupphitakāle pana pupphaṃ disvā sabbaññubodhisattesu mātukucchiṃ okkamantesu nikkhamantesu sambujjhantesu dhammacakkaṃ pavattantesu yamakapāṭihāriyaṃ karontesu devorohantesu āyusaṅkhāraṃ osajjantesu parinibbāyantesu dasasahassacakkavāḷakampanādīni pātihāriyāni dakkhissāmā ti vā cattāro apāyā parihāyissanti. sadevalokā <pb n="149"/> navabrahmalokā paripūressantī ti ca attamanā udānaṃ udānanti. attamanā brahmalokaṃ gacchanti.</p>
      
         <p>madhurodakaṃ parikkhayaṃ gacchamānaṃ upari pathaviṃ samuṭṭhāpeti. sā vaṇṇasampannā ceva hoti gandharasasampannā ca. nirudakapāyāsassa uparipaṭalaṃ viya. tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā vā idha uppajjanti. te honti sayaṃpabhā antalikkhacarā. te aggaññasutte vuttanayen’ eva taṃ rasapathaviṃ sāyitvā taṇhābhibhūtā ālumpakārakaṃ paribhuñjituṃ upakkamanti. atha nesaṃ sayaṃpabhā antaradhāyati. andhakāro hoti. te andhakāraṃ disvā bhāyanti. tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ suriyamaṇḍalaṃ pātubhavati. te taṃ disvā ālokaṃ paṭilabhimhā ti haṭṭhatuṭṭhā hutvā amhākaṃ bhītānaṃ bhayaṃ nāsetvā surabhāvaṃ janayanto uṭṭhito tasmā suriyo hotū ti suriyo tvessa nāmaṃ karonti. atha suriye divasaṃ ālokaṃ katvā atthaṅgate yam pi ālokaṃ labhimhā so pi no naṭṭho ti puna bhītā honti. atha nesaṃ evaṃ hoti sādhu vatassa sace aññaṃ ālokaṃ labheyyāmā ti tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati.</p> <pb n="150"/>
      
         <p>te taṃ disvā bhiyyoso mattāya haṭṭhatuṭṭhā hutvā amhākaṃ chandaṃ ñatvā viya uṭṭhito tasmā cando hotū ti cando tvessa nāmaṃ karonti.</p>
      
         <p>evaṃ candimasuriyesu pātubhūtesu nakkhattāni kārakarūpāni pātubhavanti. tato pabhūti rattidivā paññāyanti. anukkamena ca māsaḍḍhamāsautu saṃvaccharā tattha suriyuggamanato paṭṭhāya yāva aruṇuggamanā eko rattidivo. tiṃsarattiyo eko māso. cattāro māsā eko utu. rayo utu eko saṃvaccharo ti. dve māsā eko utu. cha utu eko saṅvaccharo ti havādasamāsiko saṃvaccharo. candimasuriyānaṃ pātubhūtadivase yeva sinerucakkavāḷahimavantapabbatadīpasamuddā pātubhavanti.</p>
      
         <p>kathaṃ yathā nāma kaṅgubhatte pacamāne ekappahāreneva pubbuḷakāni uṭṭhahanti. eke padesā thūpathūpā honti eke ninnaninnā. evam eva thūpathūpaṭṭhāne pabbatā honti. ninnaninnaṭṭhāne samuddā samasamaṭṭhāne dīpā honti. te ca apubbaṃ acarimaṃ phagguṇipuṇṇamīdivase yeva pātubhavanti. tadā hi suriyo uttarabhaddapadanakkhattena yutto hutvā pubbavidehe dīpe majjhantikaṃ imam hi dīpavare udetaṃ kurumāno ādiccavāre mīnarāsimhi pātubhavati. cando pi tena samakālam eva uttaraphagguṇī nakkhattena yutto hutvā aparagoyāne aḍḍharattiṃ <pb n="151"/> kurumāno majjhaṭṭhāne pātubhavati. tadā cattāro dīpā ekappahāre obhāsajātā honti. pubbavideho ca jambudīpo ca suriyālokena. aparagoyāno ca uttarakuru ca candālokena. evaṃ vivaṭṭaṭhāyī ayaṃ asaṅkheyyākappādimhi.</p>
      
         <p>sabbapaṭhamaṃ davādasasu māsesu citaramāso paññāyati. tīsu utusu gimhautu. chasu vā pana utusu vassānautu. davādasasu saṃvaccharesu citarasaṃvaccharo paṭhamaṃ paññāyati. sāsane hi phagguṇīpuṇṇamito paraṃ yāva cittapuṇṇamī. eko citramāso. tato paraṃ yāva visākhapuṇṇamī eko visākhamāso ti. evaṃ puṇṇamīvasena māsaparicchedo. phagguṇīpuṇṇamito paraṃ yāva āsaḷhapuṇṇamī gimhautu. tato paraṃ yāva kattikapuṇṇamī vassāno. tato paraṃ yāva phagguṇīpuṇṇamī hemantautu. evaṃ cattāro cattāro māsā ekeko utu. phagguṇīpuṇṇamito vā paraṃ yāva visākhapuṇṇamī vassanto utu. tato paraṃ yāva āsāḷhapuṇṇamī gimhautu. tato paraṃ yāva poṭṭhāhapuṇṇamī vassāno utu. tato paraṃ kattikapuṇṇamī sarado utu. tato paraṃ yāva pussapuṇṇamī hemanto utu. tato paraṃ phagguṇīpuṇṇamī migasiro utu. evañ ca dve dve māsā eko utū ti puṇṇamīvasena utuparicchedo. ayaṃ candasuriyānaṃ paṭhamuppattidivasaṃ upādāya sāsane vihāro. lokiyā pana tadā paṭhamakālikasuriyassa ajarāsīsu gamanaṃ upādāya <pb n="152"/> ādimhi aḍḍhamāsaṃ uggahetvā phagguṇīkāḷapakkhañ ca uposathadivase paricchinditvā pāṭipadadivasato paṭṭhāya yāva citramāsakāḷapakkhauposatho eko citramāso. tato paraṃ visākhamāsakāḷapakkhauposatho eko visākhamāso. evaṃ amāvasīparicchindena māsautusaṃvaccharaṃ gaṇhanti. evaṃ loke candimasuriyesu pātubhūtesu rattidivamāsaḍḍhamāsautusaṃvaccharā paññāyanti veditabbo.</p>
      
         <p>atha te tesaṃ sattānaṃ rasapathavī paribhuñjantānaṃ kamena ekacce vaṇṇavanto ekacce dubbaṇṇā honti. ettha vaṇṇavanto dubbaṇṇe atimaññanti. tesaṃ atimānapaccayā sāpi rasapathavī antaradhāyati. bhūmipappaṭakā pātubhavanti. atha tesaṃ teneva neyena sopi antaradhāyati. padālatā pātubhavanti. teneva nayena sāpi antaradhāyati. akaṭṭhapāko sālī pātubhavati akaṇo athuso sugandho taṇḍulapphalo. tato nesaṃ bhājanāni uppajjanti. te sālibhājane ṭhapetvā pāsāṇapiṭṭhiyā ṭhapenti sayam eva jālasikhā uṭṭhahitvā taṃ pacati. so hoti odano sumanajātipupphasadiso va. na tassa sūpena vā bayañjanena vā karaṇīyaṃ atthi. yaṃ yaṃ rasaṃ bhuñjitukāmā honti. taṃ taṃ raso va hoti. tesaṃ taṃ oḷārikaṃ āhārayantaṃ tato pabhūti muttakarīsaṃ paññāyati. atha nesaṃ tassa nikkhamanatthāya vaṇamukhāni pabhijjanti.</p>
      
         <p>tathā hi rasapathavīsu bhūmipappaṭako padālatā ca paribhuttā sudhāhāro viya khuddaṃ vinodetvā rasaharaṇīhi rasam eva paribrahmantā tiṭṭhanti. vatthuto <pb n="153"/> sukhumabhāvena nissandā sukhumabhāvena rasaharaṇindhanam eva honti. odanaṃ pana paribhuñjanto rasaṃ vaddhanto vatthuno oḷārikabhāvena nissandaṃ visajjanto passāvaṃ kasaṭañ ca uppādeti. tena nesaṃ nikkhamanaddhārā nisuñjāyanti. pubbabhavesu purisassa parisabhāvo itthiyā ca itthibhāvo pātubhavati. brahmuppattito hi purimattabhāvesu pavattaupacārajjhānānubhāvena yāva sattasantāne kāmarāgavikkhambhanāvego na vūpasammati na tāva bahalakāmarāgupanissayāni itthipurisindriyāni pātubhavanti. yadā panassa vicchinnatāya bahalakāmarāgo laddhāsavarāgo hoti tadā tadupanissayāni tāni sattasantānānaṃ attabhāve pātubhavanti. tatra sudaṃ itthī ca purisaṃ puriso ca itthiṃ ativelaṃ upanijjhāyati. tesaṃ ativelaṃ upanijjhāyanapaccayā kāmapariḷāho upajjati. tato methunaṃ dhammaṃ paṭisevanti. te asaddhammapaṭisevanapaccayā viññūhi garahiyamānā pi pothiyamānā tassa asaddhammassa paṭicchādanahetu agārāni karonti. te agāraṃ ajjhāvasamānā anukkamena aññatarassa alasajātikassa sattassa anusevanti. diṭṭhānugatiṃ āpajjantā sannidhiṃ karonti. tato pabhūti kaṇo pi thūso pi taṇḍulaṃ pariyonaddhan ti lāyitaṭṭhānam pi na paṭirūhati.</p>
      
         <p>te sannipatitvā anutthunanti pāpakā vata bho dhammā satte pātubhūtā. <pb n="154"/> mayaṃ hi pubbe manomayā ahumhā pītibhakkhā antalikakhacarā subhaṭṭhāyino ciraṃ dīghamaddhānaṃ atthamhā. dīghassa addhuno accayena rasapathavī uppannā. te nayaṃ rasapathaviṃ hatthehi āluppakārakaṃ upakkamimhā bhuñjituṃ. tesaṃ no sayaṃ pabhā antarahitā. atha candimasuriyā pāturahesuṃ. tesaṃ no pāpakānaṃ yeva akusalānaṃ dhammānaṃ pātubhāvā rasapathavī antaradhāyati. rasapathavīyā antarahitāya kūmipappaṭako pāturahosi. tesaṃ no pāpakānaṃ yeva akusalānaṃ dhammānaṃ pātubhāvā bhūmipappaṭako antaradhāyi. bhūmipappaṭake antarahite padālatā pāturahosi. tesaṃ no pāpakānaṃ yeva akusalānaṃ dhammānaṃ pātubhāvā padālatā antaradhāyi. padālatāya antarahitāya akaṭṭhapāko sāli …pe… hoti. yantaṃ sālisāyamāsāya āharāma. pāto taṃ hoti pakkaṃ paṭiviruḷhaṃ yaṃ pāto pātarāsāya āharāma. sāyaṃ taṃ hoti pakkaṃ paṭiviruḷhaṃ apadānaṃ na paññāyittha. te mayaṃ sannidhikārakaṃ sāliṃ upakkamhā paribhuñjituṃ. tesaṃ no pāpakānaṃ yeva akusalānaṃ dhammānaṃ pātubhāvā sālikaṇo pi bhūso pi taṇḍūlaṃ pariyonaddhitvā lavanam pi na paṭiviruḷhaṃ apadānaṃ paññāyittha. yañ ca yañ ca sāliyo pi karalā yaṃ nūna mayaṃ sāliṃ vikajjeyyāma mariyādaṃ ṭhapeyyāmā ti. tato mariyādaṃ ṭhapenti. aññataro satto aññabhāgaṃ adinnaṃ ādiyati. taṃ dvikkhattuṃ paribhāsitvā tatiyavāre <pb n="155"/> pāṇileḍḍudaṇḍehi paharanti. te evaṃ adinnadānagarahamusāvādadaṇḍādānesu uppannesu sannipatitvā cintayanti yan nūna mayaṃ ekaṃ sattaṃ sammanneyyāma yo no sammā khīyitabbaṃ garahitabbaṃ karaheyya. pabbājetabbaṃ pabbājeyya mayaṃ panassa sālīnaṃ bhāgaṃ anupadassāmā ti.</p>
      
         <p>evaṃ katasanniṭṭhānesu pana sattesu imasmiṃ yāva kappe ayam eva bhagavā bodhisattabhūto tena samayena tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ te taṃ upasaṃkamitvā yācitvā sammanniṃsu. so mahājanena sammato ti mahāsammato khettānaṃ adhipatī ti khattiyo dhammena samena aparesaṃ saṃrañjetī ti rājā ti tīhi nāmehi sañjāyittha. yaṃ sabbaṃ hi loke acchariyaṭṭhānaṃ bodhisatto va tattha ādipuriso ti.</p>
      
         <p>evaṃ te bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayo pi vaṇṇā saṇṭhahiṃsu. tattha kappavināsajālupacchedato yāva koṭisatasahassacakkavāḷapurato sampattimahāmegho. idaṃ dutiyam asaṅkheyyaṃ saṃvaṭṭaṭṭhāyī ti <pb n="156"/> vuccati. sampattikaramahāmeghato yāva candimasuriyapātubhāvo. idaṃ tatiyamasaṅkheyyaṃ vivaṭṭo ti vuccati. candimasuriyapātubhāvato yāva puna kappavināsakamahāmegho. idaṃ catutthamasaṅkheyyaṃ vivaṭṭaṭṭhāyī ti vuccati. imāni cattāri asaṅkheyyāni eko mahākappo hoti. evaṃ tāva agginā vināso ca saṇṭhahanañ ca veditabbaṃ. eko yasmiṃ pana samaye kappo udakena nassati. ādito va kappavināsakamahāmegho uṭṭhahitvā ti pubbe vuttanayena vitthāretabbaṃ.</p>
      
         <p>ayaṃ pana vināso yathā tattha dutiyo suriyo evam pi kappavināsako dhārudakamahāmegho uṭṭhahi. so ādito sukhumasukhumaṃ vassanto anukkamena tālasālakkhanadhādippamāṇāhi mahādhārāhi koṭisatasahassacakkavāḷāni purento vassati. dhārudakena phuṭṭhā phuṭṭhā pathavīpabbatādayo udake pakkhittaloṇasakkharā viya vilīyanti udakaṃ samantato vātena dhāriyati pathavīheṭṭhimantato. pabhuti yāva dutiyajjhānabhūmiṃ udakaṃ gaṇhāti. tattha parittābha-appamāṇābhaābhassarā ti tayo ete brahmalokā vilīyāpetvā tatiyajjhānabhūmiṃ āhacca tiṭṭhati. evaṃ pathavīsandhārakaṃ udakaṃ udakasandhārakaṃ vāyukkhandhan ti. yāva dutiyajjhānabhūmiṃ anavasesato vināsetvā sabbattha sayam eva ekaghanabhūtaṃ tiṭṭhati. taṃ yāva aṇumattam pi saṅkhāragataṃ atthi tāva na vūpasammati. udakānugataṃ pana sabbasaṅkhāragataṃ vilīyāpetvā sahasā <pb n="157"/> vūpasammati antaradhānaṃ gacchati. heṭṭhā ākāsena saha upari ākāso eko hoti mahandhakāro ti sabbaṃ vuttasadisaṃ. kevalaṃ panidha ābhassarabrahmalokaṃ ādiṃ katvā loko pātubhavati. subhakiṇhato ca cavitvā ābhassaraṭṭhānādīsu sattā nibbattanti.</p>
      
         <p>tattha kappavināsakamahāmeghato yāva kappavināsakhārudakupacchedo idam ekaṃ asaṅkheyyaṃ. khārudakupacchedato yāva sampattimahāmegho idaṃ dutiyam asaṅkheyyaṃ. sampatti mahāmeghato yāva candimasuriyapātubhāvo. idaṃ tatiyam asaṅkheyyaṃ. imāni cattāri asaṅkheyyāni eko mahākappo hoti. evaṃ udakena vināso ca saṇṭhahaṇtañ ca veditabbaṃ. yasmiṃ samaye kappo vātena vinassati. ādito va kappavināsakamamahāmegho  uṭṭhahitvā ti pubbe vuttanayeneva vitthāretabbaṃ. ayaṃ pana viseso yathā tattha dutiyo suriyo. evamidha kappavināsanatthaṃ vāto samuṭṭhāti. so paṭhamaṃ thūlarajaṃ uṭṭhāpeti. tato pathavīlaggaṃ saṇharajaṃ sudhumavālikaṃ thūlavālikaṃ sakkharapāsāṇādayo ti yāva bhūṭāgāramatte pāsāṇe vā visamaṭṭhāne ṭhitamahārukkhesu ca uṭṭhāpeti. te pathavīto nabhamuggatā na puna patanti. tattheva cuṇṇavicuṇṇā hutvā abhāvaṃ gacchanti.</p>
      
         <p>yathānukkamena heṭṭhā mahāpathavīyā vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati. yojanasatappamāṇāpi pathavippadesā <pb n="158"/> dviyojanatiyojanacatuyojanapañcayojana … pe … satappamāṇā pi bhijjitvā vātavegukkhitatā ākāseyeva cuṇṇavicuṇṇā hutvā abhāvaṃ gacchanti. mahāpathavīparivattaneneva parivattaṃ cakkavāḷapabbatam pi sinerupabbatam pi vāto ukkhipitvā ākāse khipati. te aññamaññaṃ samāgantvā cuṇṇavicuṇṇā hutvā vinassanti. eteneva upāyena bhūmaṭṭhakavimānāni ca ākāsaṭṭhakavimānāni ca vināsento cakkavāḷā chakāmāvacaradevaloke vināsetvā koṭisatasahassacakkavāḷaṃ vināseti.  tattha cakkavāḷā cakkavāḷehi. himavantā himavantehi. sineru sinerūhi aññamaññaṃ samāgantvā cuṇṇavicuṇṇā hutvā vinassanti. pathavīto yāva tatiyajjhānabhūmiṃ vāto gaṇhāti. tattha parittasubhaappamāṇasubhasubhakiṇhā tayo ete brahmaloke vināsetvā vehapphale āhacca tiṭṭhati. evaṃ pathavīsandhārakaṃ udakaṃ taṃ sandhārakaṃ vātan ti. sabbasaṅkhāragataṃ vināsetvā avaṭṭhānassa kāraṇābhāvato sayam pi vinassati. heṭṭhā ākāsena saha upari ākāso eko hoti mahandhakāro ti sabbaṃ vuttasadisaṃ. ettha pana subhakiṇhabrahmalokaṃ ādiṃ katvā loko pātubhavati. vehapphalato cavitvā subhakiṇhaṭṭhānādīsu sattā nibbattanti.</p>
      
         <p>tattha kappamahāvināsakamahāmeghato yāva kappavināsakavātupacchedo idam ekamasaṅkheyyaṃ. vātupacchedato yāva sampattimahāmegho idaṃ dutiyam asaṅkheyyaṃ tato yāva candimasuriyapātubhāvo idaṃ tatiyam asaṅkheyyaṃ tato yāva puna kappavināsakamahāmegho idaṃ catuttham asaṅkheyyaṃ. imāni cattāri asaṅkheyyāni eko <pb n="159"/> mahākappo hoti. evaṃ vātena vināso ca saṇṭhahantañ ca veditabbaṃ.</p>
      
         <p>kiṃ kāraṇā evaṃ loko vinassatī ti. akusalamūlakāraṇā akusalamūlesu ussannesu evaṃ loko vinassati. so ca kho rāge ussannatare agginā vinassati. dose ussannatare udakena vinassati keci pana dose ussannatare agginā rāge udakenā ti vadanti. mohe ussannatare vātena vinassati. evaṃ vinassanto pi ca nirantaram eva sattavārena agginā vinassati. aṭṭhame vāre udakena vinassati. puna sattavāre agginā. aṭṭhame vāre udakenā ti. evaṃ aṭṭhame aṭṭhame vāre vinassanto sattakkhattuṃ udakena vinassitvā puna sattavāre agginā vinassati. ettāvatā tesaṭṭhikappā atītā honti etthantare udakena nassavāraṃ sampattam pi paṭibātitvā saddhokāso vāto paripuññacatusaṭṭhīkappāyuke subhakiṇhe viddhaṃsento lokaṃ vināseti. ettha ca sabbattha catuasaṅkheyyakappesu vivaṭṭaṭṭhāyiasaṅkheyyasmiṃ catusaṭṭhi antarakappā honti. antarakappo ti ettha taṇhādibhedo kappo etassa atthī ti kappo sattaloko. kappe vināso kappo. utarapadalopo. antaro kappo antarakappo. saṃvaṭṭakappaṃ appatvā antarā va lokavināso ti attho so paneso tividho dubbikkhantarakappo satthantarakappo rogantarakappo ti lobhussadāya pajāya dubbhikkhantarakappo hoti. dosussadāya satthantarakappo hoti. mohussadāya rogantarakappo. tattha dubbhikkhantarakappena naṭṭhā yebhuyyena pettivisaye uppajjanti.</p>
      
         <p>kasmā āhāranikantiyālayattā. satthantarakappena naṭṭhā yebhuyyena niraye uppajjanti. kasmā. aññamaññaṃ balavāghātatāya. rogantarakappena naṭṭhā <pb n="160"/> yebhuyyena sagge uppajjanti. kasmā tesaṃ hi aho vata aññesaṃ sattānaṃ evarūpo rogo na bhaveyyā ti mettacittaṃ uppajjati. evaṃ tividhena antarakappena yathārahaṃ catusaṭṭhikkhattuṃ vivaṭṭaṭṭhāyīasaṅkheyyakappe loko vināso hoti. paṭhamakappikānaṃ hi manussānaṃ āyu asaṅkheyyaṃ. taṃ akusalānaṃ dhammānaṃ samādānahetu anukkamena parihāyamānaṃ dasavassakāle tiṭṭhati. tadā vuttappakāresu antarakappesu aññataro eko antarakappo hoti. puna taṃ āyu kusalānaṃ dhammānaṃ samādānahetu vuttappamāṇaṃ asaṅkheyyaṃ hutvā puna tato anukkamena parihāyamānaṃ dasavassakāle tiṭṭhati. tadā ca eko antarakappo hoti. iminā nayena saṅvaṭṭakappaṃ appatvā antarā va catusaṭṭhi antarakappā hontī ti veditabbaṃ. evaṃ vivaṭṭaṭṭhāyīasaṇkheyyakappe catusaṭṭhi antarakappasaṅgaho. vīsati antarakappasaṅgaho ti keci. itare tayo kālato tena samappamāṇā va.</p>
      
         <p>kasmā pana manussānaṃ āyuppamāṇassa hāyanavaḍḍhanaṃ hotī ti. utubhojanasampattivipattito. utubhojanavasena hi āyu hāyati pi vaḍḍhati pi. tattha yadā rājāno adhammikā honti. tadā uparājāno senāpatiseṭṭhī sakalanagaraṃ sakalaraṭṭhaṃ adhammikā va honti. atha tesaṃ ārakkhadevatā tāsaṃ mittā bhummā devatā. tāsaṃ mittā ākāsaṭṭhakadevatā. tāsaṃ mittā uṇhavalāhakā <pb n="161"/> devatā. tāsaṃ mittā abbhavalāhakā devatā. tāsaṃ mittā sītavalāhakā devatā. tāsaṃ mittā vassavalāhakā devatā. tāsaṃ mittā cātumahārājikā devatā tāsaṃ mittā tāvatiṃsā devatā tāsaṃ mittā yāmā devatānaṃ evam ādi yāva bhavaggā ṭhapetvā ariyasāvake sabbadevabrahmaparisāpi adhammikā va honti. tāsaṃ adhammikatāya visamaṃ candimasuriyā pariharanti. vāto yathāmaggena na vāyati. ayathāmaggena vāyanto ākāsaṭṭhakavimānāni khobhenti. vimāsesu khobhitesu devatānaṃ kīḷanatthāya cittāni na namanti. devatānaṃ kiḷanatthāya cittesu anamantesu sītuṇhādibhedo utu yathākālena na sampajjati.</p>
      
         <p>tasmiṃ asampajjante na sammā devo vassati. kadāci vassati kadāci na vassati. katthaci vassati. vassanto pi yathā yathā sassānaṃ upakāro na hoti. tathā tathā vassati ca vigacchati ca. tena pathavī nirodhā hoti. tassā nirojatāya sassāni visamapākāni honti.</p>
      
         <p>nirojāni vigatavaṇṇagandharasasampattīni āhāresu vā telamadhuphāṇitādīsu vā osadhesu ojā na hoti. ekabhājane pakajittataṇḍulesu ekasmiṃ padese bhattaṃ uttaṇḍulaṃ hoti. ekasmiṃ atikilinnaṃ. ekasmiṃ samapākaṃ. taṃ paribhuttaṃ kucchiyam pi tīhākārehi paccati. nirojāhāraṃ bhuñjantā sattā balavābādhā honti. nirojāni osadhāni rogaṃ vūpasametuṃ na sakkonti. tena te bahurogā <pb n="162"/> c’ eva honti appāyukā ca. evaṃ tāva utubhojanavasena āyu hāyati.</p>
      
         <p>yadā pana rājāno dhammikā honti. tadā uparājāno pi dhammikā hontī ti purimanayena yāva brahmalokā sabbe pi dhammikā honti. tesaṃ dhammikattā samaṃ candimasuriyā pariharanti. yathāmaggena vāto vāyati. ākāsaṭṭhakavimānāni na khobheti. tesaṃ akkhobhā devatānaṃ kīḷanatthāya cittāni namanti. evaṃ kālena utu sampajjati. devo sammā vassati vappakālato paṭṭhāya sassānaṃ upakāraṃ karonto kāle vassati akāle vigacchati. tena pathaviṃ ojāsampannā hoti. āhāresu vā telamadhuphāṇitādīsu vā osadhesu ojā hoti. sassāni samapākāni sugandhāni suvaṇṇāni surasāni ojavantāni honti. tehi sampadānabhojanaṃ paribhuttam pi sammā paripākaṃ gacchati. uppanne roge ojavantāni osadhāni vūpasametuṃ sakkonti. tena sattā arogā dīghāyukā honti evaṃ utubhojanavasena āyu vaḍḍhatī ti.</p>
      
         <p>evaṃ okāsalokassa vināsaṃ ca saṇṭhahantañ ca ñatvā puna cakkavāḷādīnaṃ āyāmavitthāradīpitakathāpi visuddhimaggādīsu vuttanayena veditabbā. vuttaṃ hi <pb n="163"/> cakkavāḷānaṃ āyāmato… pe … lokadhātuṃ mayaṃ ṭhitā ti. tattha sineru pabbatarājā cakkavāḷamajjhe ratanamayasilā pathaviyaṃ kammārānaṃ adhikaraṇīmūlasaṇṭhānehi tīhi kūṭehi asurabhavanassa okāsaṃ datvā patiṭṭhito. caturāsītisahassāni mahāsamudde ajjhogāḷho. tattakam eva ca mahāsamuddapiṭṭhito ākāsauggato āyāmavitthārato tattakappamāṇo eva.</p>
      
         <p>vuttaṃ hetaṃ bhagavatā sineru bhikkhave pabbatarājā caturāsītisahassāni āyāmena. caturāsītisahassāni vitthārena. caturāsītisahassāni mahāsamuddaṃ ajjhogāḷho. caturāsītisahassāni mahāsamuddā accuggato ti. parikkhepena yojanānaṃ dvepaññāsayojanasatasahassāni. tattha mattakapadeso āyāmato ca vitthārato ca dasayojanasahassāni so tāvatiṃsabhavanan ti saṅkhayaṃ gato. sinerussa pācīnapassaṃ rajatamayaṃ. dakkhiṇapassaṃ maṇimayaṃ pacchimapassaṃ phalikamayaṃ. utarapassaṃ suvaṇṇamayaṃ pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhenaṃ gantvā cakkavāḷapabbataṃ āhacca tiṭṭhanti. tathā dakkhiṇapacchimapassehi nikkhantā maṇiphalikarasmiyo pi pacchimuttarapassehi nikkhantā phalikasuvaṇṇarasmiyo pi. uttarapācīnapassehi nikkhantā suvaṇṇarajatarasmiyo pi dve dve ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti. tāsaṃ rasmīnaṃ <pb n="164"/> antaresu rājiparicchedavasena cattāro mahāsamuddā nāma hontu. yugandharādayo sattapabbatā sineruṃ parikkhipitvā tiṭṭhanti yathākamaṃ hetthā ca upari ca bahalatte sineruādīnaṃ upaḍḍhupaḍḍhappamāṇā yathā mahāsamuddo yāva cakkavāḷapabbatamūlā anupubbaninno evaṃ yāva sinerupādamūlā pī tī. heṭṭhā sineruādīnaṃ upaḍḍhupaḍḍhappamāṇā pi yugandharādayo pi heṭṭhā pathavīyaṃ suppatiṭṭhitā ti veditabbā.</p>
      
         <p>vuttaṃ h’ etaṃ bhagavatā mahāsamuddo bhikkhave anupubbaninno anupubbapono anupubbapabbhāro āyataken’ eva papāto ti. etesaṃ sineruyugandharādīnaṃ antaresu sīdantarasamuddā nāma honti te pi vitthārato yathākkamaṃ sineruādīnaṃ accuggamasamaparimāṇā honti tasmā yugandharo sineruto caturāsītiyojanasahassāni paṭikkammataṃ parikkhipitvā ṭhito so heṭṭhā ca upari ca bahalatte ca dvecattālīsayojanasahassāni isindharo yugandharato dvācattālīsayojanasahassāni paṭikkammataṃ parikkhipitvā ṭhito ogāhaaccuggamanaputhulehi ekavīsayojanasahassāni karavīko isindharato ekavīsasahassāni ṭhito paṭikkammataṃ parikkhipitvā ogāhaaccuggamanaputhulehi pañcasatuttarāni dasayojanasahassāni sudassano karavīkato pañcasatuttarāni dasayojanasahassāni paṭikkammataṃ paṭikkhipitvā ṭhito ogāhaaccuggamaputhulehi aḍḍhateyyādhikasatāni pañcayojanasahassāni nemindharo sudassanato aḍḍhateyyādhikasatāni pañcayojanasahassāni <pb n="165"/> paṭikkammataṃ parikkhipitvā ogāhaaccuggamanaputhulehi dviyojanasahassāni pañcavīsādhikāni chayojanasatāni vinatako nemindharato dviyojanasahassāni pañcavīsādhikāni chayojanasatāni paṭikkammataṃ parikkhipitvā ṭhito. ogāhaaccuggamanaputhulehi ekayojanasahassaṃ dvādasādhikāni tīṇi yojanasatāni dve ca gāvutāni. assakaṇṇo vintakato ekayojana … pe … vuttāni paṭikkammataṃ parikkhipitvā ṭhito. ogāhaaccugamaputhulehi chapaññāsādhikāni chayojanasatāni ekañ ca gāvutan ti.</p>
      
         <p>evaṃ ekacakkavāḷaṃ āyāmato ca vitthārato ca yojanānaṃ dvādasasatasahassāni catuttiṃsayojanasatāni paññāsañ ca yojanānī ti vuttattā sineruvemajjhato paṭṭhāya samantā sabbadisāsu udakapiṭṭhena yāva assakaṇṇapabbatabāhirapassaṃ yojanānaṃ dvesatasahassāni dvānavutiyojanasahassāni ekatiṃsayojanāni ekañ ca gāvitaṃ. assakaṇṇapabbatassa pana bāhirapassato samantā sabbadisāsu udakapiṭṭhen’ eva yāva cakkavāḷapabbatā tīṇi yojanasatasahassāni chanavutiyojanasatāni tenavutiyojanāni tīṇi ca gāvutāni. ettha ca sattannaṃ paribhaṇḍapabbatānaṃ cakkavāḷapabbatassa ca bahalappamāṇaṃ avuttasiddhan ti aṭṭhakathāsu na vuttan ti daṭṭhabbaṃ. sineruto ti <pb n="166"/> āyāmavitthāravacanen’ eva yugandharādīnaṃ cakkavāḷapabbatassa ca bahalaṃ tesaṃ accuggamasamānaparimāṇan ti siddham eva. tathā cakkavāḷapabbatassa bāhirapassena parikkhepapamāṇam pi nayato suviññeyyattā na vuttaṃ. assakaṇṇapabbatato vikkhambhena yojanānaṃ pañcasatasahassāni caturāsītiyojanasahassāni dvāsaṭṭhīyojanāni dve ca gāvutāni. parikkhepato sattarasasatasahassāni dvepaññāsasahassāni sattāsītuttarañ ca yojanasataṃ dve ca gāvutāni. tassa bahiddhā catūsu samuddesu dakkhiṇasamudde jambūdīpo. pacchimasamudde aparagoyāno. uttarasamudde uttarakuru. puratthimasamudde pubbavideho. jambūdīpo dasasahassayojano. aparagoyāno sattasahassayojano. tathā pubbavideho. uttarakuru aṭṭhasahassayojano. ekeko c’ ettha mahādīpo pañcasatapañcasataparittadīpaparivāro. jambūdīpo sakaṭasaṇṭhāno. aparagoyāno ādāsasaṇṭhāno. pubbavideho aḍḍhacandasaṇṭhāno. uttarakuru piṭṭhasaṇṭhāno. taṃ taṃ nivāsīnaṃ taṃ taṃ parivāradīpavāsīnañ ca manussānaṃ mukhaṃ taṃ taṃ saṇṭhānan ti vadanti tāvatiṃsabhavanañ ca asurabhavanañ ca jambūdīpo ca avīcimhā nirayo ca āyāmato vitthārato samappamāṇā.</p>
      
         <p>āyāmato vitthārato dasasahassayojanaparimāṇe kira jambūdīpe catusahassayojanappamāṇo padeso. tadupabhogisattānaṃ puññakkhayena udakena ajjhotthato samuddo ti saṅkhayaṃ gato. tisahassayojanappamāṇe manussā vasanti. tattha jambūdīpassa sārabhūto majjhimadeso nāma āyāmato tīṇi yojanasatāni. vitthārato diyaḍḍhayojanasatāni parikkhepato navayojanasatāni. yattha buddhapaccekabuddhā aggasāvakā asītimahāsāvakā cakkavattirājāno aññe ca mahesakkhā khattiyabrāhmaṇagahapatimahāsālā <pb n="167"/> uppajjanti. tisahassayojanappamāṇe himavā patiṭṭhito ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto. yattha āyāmavitthārena c’ eva gambhīratāya ca paññāsayojano diyaḍḍhasatayojanaparimaṇḍalo anotatthadaho kaṇṇamuṇḍakadaho rathakāḷadaho chaddantadaho kuṇāsadaho haṃsappapātadaho mandākinīsīhappapātadaho ti sattamahāsarā patiṭṭhitā. tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭan ti imehi pañcakūṭehi parikkhitto. tattha sudassanakūṭaṃ suvaṇṇamayaṃ dviyojanasatubbedhaṃ anto vaṅkaṃ kākamukhasaṇṭhānaṃ tam eva saraṃ paṭicchādetvā ṭhitaṃ. cittakūṭaṃ sabbaratanamayaṃ. kāḷakūṭaṃ añjanamayaṃ. gandhamādanakūṭaṃ sānumayaṃ abbhantare muggavaṇṇaṃ mūlagandho sāragandho pheggugandho tacagandho papaṭikagandho rasagandho pattagandho pupphagandho phalagandho gaṇḍagandho ti imehi dasagandhehi ussannaṃ nānappakāraṃ osathasañchannaṃ kāḷapakkhauposathadivase ādittam iva aṅgārajalantaṃ tiṭṭhati. kelāsakūṭaṃ rajatamayaṃ. sabbāni sudassanena samānubbedhasaṇṭhānāni. puthulato paññāsayojanāni tam eva saraṃ paṭicchādetvā <pb n="168"/> ṭhitāni. tāni sabbāni devānubhāvena ca nāgānubhāvena ca abbhudaṃ muñcantā vassanti. nadiyo ca tesu sandanti. taṃ sabbaṃ udakaṃ anotattam eva pavisati. candimasuriyā dakkhiṇena vā uttarena vā gacchantā pabbatantarena tattha obhāsaṃ karonti. ujuṃ gacchantā na karonti. ten’ ev’ assa anotatto ti saṅkhā udapādi.</p>
      
         <p>tattha manodarapadarasīlāni nimmacchakacchapāni phalikasadisāni nimmaludakāni nahānatitthāni supaṭiyattāni honti. yesu buddhapaccekabuddhajīṇāsavā ca iddhimanto ca isayo ca nahāyanti. dve yakkhādayo udakakīḷaṃ kīḷanti. tassa catūsu passesu sīhamukhaṃ hatthīmukhaṃ assamukhaṃ usabhamukhan ti cattāri mukhāni honti. yehi catasso nadiyo saddanti sīhamukhena nikkhantanadītire sīhā bahutarā honti. hatthīmukhādīhi nikkhantanadītiresu hatthādayo. puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanten’ eva amanussapathaṃ gantvā mahāsamuddaṃ pavisati. pacchimadisato ca utaradisato ca nikkhantā nadiyo pi tath’ eva taṃ padakkhiṇaṃ katvā pacchimahimavanten’ eva uttarahimavanten’ eva ca <pb n="169"/> amanussapathaṃ gantvā mahāsamuddaṃ pavisanti. dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭhen’ eva saṭṭhiyojanāni gantvā pabbataṃ paharitvā vuṭṭhāya parikkhepena tigāvutappamāṇā udakadhārā hutvā ākāsena saṭṭhiyojanāni gantvā tiyaggaḷe nāma pāsāṇe patitā. pāsāṇo udakadhārāvegena bhinno. tattha paññāsayojanappamāṇā tiyaggaḷā nāma pokkharaṇī jātā. tato pokkharaṇiyā kūlaṃ bhinditvā pāsāṇe pavisitvā saṭṭhiyojanāni gatā. tato ghanapathaviṃ bhinditvā umaṅgena saṭṭhiyojanāni gantvā vijjhaṃ nāma tiracchānapabbataṃ paharitvā hatthatale pañcaṅgulisadisā pañcadhārā hutvā pavattanti. sā tikkhattuṃ anotattaṃ padakkhiṇaṃ katvā gataṭṭhāne āvaṭṭagaṅgā ti vuccati. ujukaṃ pāsāṇapiṭṭhena saṭṭhiyojanāni gataṭṭhāne kaṇhagaṅgā ti ākāsena saṭṭhiyojanāni gataṭṭhāne ākāsagaṅgā ti. tiyaggaḷapāsāṇe paññāsayojanokāse ṭhitā tiyaggaḷapokkharaṇī ti. kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne bahalagaṅgā ti. umaṅgena saṭṭhiyojanāni gataṭṭhāne umaṅgagaṅgā ti vuccati. vijjhaṃ nāma tiracchānapabbataṃ paharitvā pañcadhārā hutvā pavattaṭṭhāne pana gaṅgāyamunā <pb n="170"/> aciravatīmahisarabhū ti pañcamāsaṅkhayaṃ gatā. evam etā pañcamahānadiyo himavantato pabhavanti. yāya jambuyā ayaṃ dīpo jambūdīpoti vuccati. sā dīpassa uttaradisabhāge himavantaṃ nissāya samuddāsanne padese patiṭṭhitā. cakkavāḷapabbato pana vuttappabhedaṃ lokadhātuṃ nemimaṇḍalasaṇṭhānena samantato parikkhipitvā ṭhito. tassa abbhantare candimasuriyā sineruṃ padakkhiṇaṃ karontā yugandharasamappamāṇe ākāse sabbadā caranti.</p>
      
         <p>tesu cando antomaṇivimāne vasati. taṃ bahirajatena parikkhittaṃ. iti anto ca bahi ca ubhayam pi sītalam eva hoti suriyo antokanakavimāne vasati. taṃ bahiphalikena parikkhittaṃ hoti. iti anto ca bahi ca ubhayaṃ uṇham eva. pamāṇato cando āyāmavitthārubbedhato ekūnapaññāsayojano. parikkhepato tīhi yojanehi ūnadiyaḍḍhasatayojano. suriyo āyāmavitthārubbedhato paññāsayojano. parikkhepato diyaḍḍhasatayojano. cando heṭṭhā. suriyo upari. antarā nesaṃ yojanaṃ hoti. candimassa heṭṭhimanto suriyassa uparimanto yojanasataṃ hoti. cando ujukaṃ saṇikaṃ gacchati. tiriyaṃ sīghaṃ. kathaṃ. so hi amāvasiyaṃ suriyena saddhiṃ gacchanto divase divase thokaṃ thokaṃ ohiyanto puṇṇamāsiyaṃ upaḍḍhamaggaṃ ohiyati ayam assa ujukaṃ dandhagāmitāya ekasmiṃ pi ce chamāse kadāci dakkhiṇato kadāci uttarato paññāyati. ayam assa tiriyaṃ sīghaṃ gāmitā. yebhuyyena <pb n="171"/> candassa dvīsu passesu nakkhattatārakā gacchanti kāci purato. kāci pacchato kāci samaṃ gacchati. cando dhenu viya gacchantaṃ taṃ nakkhattaṃ upasaṅkamati.</p>
      
         <p>nakkhattāni nāma piṭṭhito āgatapaṭipāṭipaṭilomakkamena assayujo bharaṇī kattikā rohiṇī migasiro addā punabbasu pusso asilesā maghā pubbaphagguṇī uttaraphagguṇī hatthā cittā sāti visākhā anurādhā jeṭṭhā mūlā pubbasāḷhaṃ uttarāsāḷhaṃ savaṇaṃ dhaniṭṭhā satabhisajo pubbabhaddapadā uttarabhaddapadā revatī cā ti sattavīsati nakkhattāni. tāni pana attano gamanaṭṭhānaṃ īsakaṃ pi na vijahanti. kiñci sīghaṃ. kiñci dandhaṃ. kadāci sīghaṃ. kadāci dandhaṃ. etto ito vāti evaṃ sabbagatiyā agantvā yantacakke paṭipāṭiyā yojitāni viya samaggamānagatiyā attano vithiyā va gacchantāni maṇḍalākārena sineruṃ parivattanti. tena māsautusaṃvaccharaniyamo hoti. nakkhattaniyamen’ eva hi paribhaṇḍacakkākārena dvādasasīmāyo paṭiniyatā hutvā sineruṃ padakkhiṇaṃ karonti.</p>
      
         <p>tattha citrasīmā visākhāsīmā jeṭṭhasīmā āsāḷhasīmā savaṇasīmā poṭṭhapādasīmā assayujasīmā kattikasīmā migasirasīmā pussasīmā maghāsīmā phagguṇasīmā ti pacchato pacchato āgatapaṭipāṭiyā citrādayo dvādasasīmāyo honti. tattha hi nakkhattānaṃ sīghagāmitāya suriyo divase divase ohiyanto māsena ekaṃ sīmaṃ <pb n="172"/> saṅkamati. puna māsena ekan ti evaṃ pacchato pacchato ohiyanavasena suriyassa sīmato sīmaṃ saṅkamanti hoti. tasmā ekā sīmā māsena sabbaso suriyamaṇḍalaṃ ohāya atikkamati. anantaram eva āgacchamānā aparā ekā āgacchati. suriyo tassaṃ sīmāyaṃ carati. evaṃ yāva phagguṇīsīmā suriyassa paṭilomakkamena sīmato sīmāsaṅkamanaṃ veditabbaṃ. yasmiṃ samaye suriyo citrasīmāyaṃ carati. so māso citaramāso. yasmiṃ samaye visākhasīmāyaṃ carati. so māso visākhāmāso. iminānayena māsaniyamo veditabbo. ekeko c’ ettha māsasīmā pañcavīsatisahassādhikāni dviyojanasatasahassāni. piṇḍikā pana parikkhepena sattavīsatiyojanasatasahassāni honti evaṃ nakkhattagatiniyamitena pana dvādasaparicchede māsasīmāmaṇḍale sattavīsatiyā nakkhattānaṃ sattavīsatiyā paricchedā honti. ekeko satasahassayojaniko.</p>
      
         <p>tatra hi citrasimāya ādimhi yojanānaṃ satasahassaṃ assayujanakkhattassa ṭhānaṃ. tato paraṃ satasahassaṃ bharaṇīnakkhattassa ṭhānaṃ. citrasīmāya avasāne pañcavīsatisahassāni. visākhasīmāya ca ādimhi pañcasattatisahassāni kattikānakkhattassa ṭhānaṃ. tato paraṃ satasahassaṃ rohiṇīnakkhattassa ṭhānaṃ. visākhasīmāya avasāne paññāsasahassāni jeṭṭhasīmāya ādimhi paññāsasahassāni tiyojanasatasahassaṃ migasiranakkhattassa ṭhānaṃ. tato paraṃ satasahassaṃ addanakkhattassa ṭhānaṃ. jeṭṭhasīmāya <pb n="173"/> avasāne pañcasattatisahassāni. āsāḷhasīmāyañ ca ādimhi pañcavīsatisahassāni tiyojanasatasahassaṃ punabbasunakkhattassa ṭhānaṃ. tato paraṃ satasahassaṃ pussanakkhattassa ṭhānaṃ. puna tato satasahassaṃ asilesanakkhattassa ṭhānaṃ. savaṇasīmāya ādimhi yojanasatasahassaṃ maghanakkhattassa ṭhānaṃ. puna tato satasahassaṃ phagguṇinakkhattassa ṭhānaṃ. savaṇasīmāya avasāne pañcavīsatisahassāni. poṭṭhapādasīmāya ca ādimhi pañcasattatisahassāni tiyojanasatasahassaṃ uttaraphagguṇīnakkhattassa ṭhānaṃ.</p>
      
         <p>tato paraṃ satasahassaṃ hatthanakkhattassa ṭhānaṃ. poṭṭhapādasīmāya avasāne paññāsasahassāni assayujasīmāya ca ādimhi paññāsasatasahassāni tiyojanasatasahassaṃ citranakkhattassa ṭhānaṃ. tato paraṃ satasahassaṃ sātinakkhattassa ṭhānaṃ. assayujasīmāya avasāne pañcasattatisahassāni. kattikasīmāya ādimhi pañcavīsatisahassāni tiyojanasatasahassaṃ visākhanakkhattassa ṭhānaṃ tato paraṃ satasahassaṃ anurādhanakkhattassa ṭhānaṃ. puna tato paraṃ satasahassaṃ jeṭṭhanakkhattassa ṭhānaṃ. migasirasīmāyaṃ ādimhi satasahassaṃ mūlanakkhattassa ṭhānaṃ. tato paraṃ satasahassaṃ pubbāsāḷhanakkhattassa ṭhānaṃ. migasirasīmāya avasāne pañcavīsatisahassāni. pussasīmāya ādimhi pañcasattatisahassāni tiyojanasatasahassaṃ uttarāsāḷhanakkhattassa ṭhānaṃ. tato paraṃ satasahassaṃ savaṇanakkhattassa ṭhānaṃ. pussasīmāya avasāne puññāsasahassāni. māghasīmāya ca ādimhi paññāsasahassāni tiyojanasatasahassaṃ dhaniṭṭhanakkhattassa ṭhānaṃ. tato paraṃ satasahassaṃ satabhisajanakkhattassa ṭhānaṃ. māghasīmāya avasāne pañcasattatisahassāni. phagguṇisīmāya <pb n="174"/> ca ādimhi pañcavīsatisahassāni tiyojanasatasahassaṃ pubbabhaddapadanakkhattassa ṭhānaṃ. tato paraṃ satasahassaṃ uttarabhaddapadanakkhattassa ṭhānaṃ. tato paraṃ satasahassaṃ revatīnakkhattassa ṭhānan ti. sattavīsati nakkhattāni acalaṭṭhānāni hutvā māsaniyamaṃ karonti yeva sineruṃ parikkhittāni veditabbaṃ.</p>
      
         <p>tattha ca cando citramāsapuṇṇamiyaṃ yebhuyyena citranakkhattena saha gacchati. tena so māso citramāso ti vohāriyati tathā yebhuyyavasen’ eva visākhapuṇṇamiyaṃ visākhanakkhattena. jeṭṭhapuṇṇamiyaṃ jeṭṭhanakkhattena āsāḷhapuṇṇamiyaṃ pubbāsāḷhanakkhattena vā uttarāsāḷhanakkhattena vā. savaṇapuṇṇamiyaṃ savaṇanakkhattena. poṭṭhapādapuṇṇamiyaṃ poṭṭhapādanakkhattena uttarabhaddapadanakkhattena vā na assayujapuṇṇamiyaṃ assayujanakkhattena. kattikapuṇṇamiyaṃ kattikanakkhattena. migasirapuṇṇamiyaṃ migasiranakkhattena pussapuṇṇamiyaṃ pussanakkhattena. maghapuṇṇamiyaṃ maghanakkhattena. phagguṇīpuṇṇamiyaṃ pubbaphagguṇīnakkhattena vā uttaraphagguṇīnakkhattena vā saha gacchanti. yebhuyyena puṇṇamiyaṃ samāyoganakkhattavaseneva loke citramāsādisamaññā paññāpenti. candassa gamanaṃ upādāya suriyassa ujukaṃ gamanaṃ sīghaṃ tiriyaṃ gamanaṃ dandhaṃ.</p>
      
         <p>kathaṃ suriyo kāḷapakkhe uposathe candena sah’ eva gantvā tato paraṃ paṭipadadivase attano sīghagāmitāya yojanānaṃ satasahassaṃ candamaṇḍalaṃ ohāya gacchati. atha cando pacchimadisāya lekhā viya paññāyati pakkhassa dutiyāyaṃ satasahassan ti evaṃ yāva sukkapakkhauposathadivasaṃ satasahassaṃ ohāya gacchati.</p>
      
         <p>atha cando uparibhāgato patitasuriyālokena heṭṭhato pavattāya suriyassa dūrabhāvena divase divase anukkamena parihāyamānāya attano chāyāya vasena <pb n="175"/> anukkamena candamaṇḍalassa padesassa vaḍḍhamānassa viya dissamānatāya anukkamena vaḍḍhitvā uposathadivase puṇṇamāya paripuṇṇamaṇḍalo hoti. puna pāṭipadadivase candassa dandhagatikāya attano ca sīghagatikāya yojanānaṃ satasahassaṃ dhāvitvā gacchati. dutiyāya satasahassan ti evaṃ yāva kāḷapakkhauposathadivase satasahassaṃ satasahassaṃ dhāvitvā gaṇhāti.</p>
      
         <p>atha cando uparibhāgato patitasuriyālokena heṭṭhato pavattāya suriyassa āsannabhāvena divase divase anukkamena vaḍḍhamānāya attano chāyāya vasena anukkamena candamaṇḍalassa padesasahāyamānassa viya dissamānatāya anukkamena hāyitvā viya kāḷapakkhassa uposathadivase sabbaso na paññāyati. candaṃ heṭṭhā katvā suriyo upari hoti. mahatiyā pātiyā khuddakabhājanaṃ viya candamaṇḍalaṃ pidhiyati. majjhantike gehacchāyā viya ca candassa chāyā na paññāyati so chāyāya apaññāyamānāya dūre ṭhitānaṃ divā padīpo viya sayaṃ pi na paññāyati.</p>
      
         <p>evaṃ suriyassa ujukaṃ gamanaṃ sīghaṃ. dakkhiṇadisato pan’ assa uttaradisāya uttaradisato ca dakkhiṇādisāya gamanaṃ dandhaṃ chahi māsehi gacchati. evaṃ tiriyaṃ gamanaṃ dandhaṃ. tisso candasuriyānaṃ gamanavithiyo honti ajavīthināgavīthīgovīthī ti. tattha yāya vithiyā suriye gacchante vassavalāhakādevaputtā suriyābhitāpasantattā attano <pb n="176"/> vimānato na nikkhamanti kīḷāpasutā hutvā na caranti. tadā kira suriyavimānaṃ pakatimaggato adho otaritvā vicarati tassa oruyha caraṇena candavimānam pi adho oruyha carati taggatikattā tadā devo ekabindum pi na vassati. tasmā sā vīthi udakābhāvena ajānurūpatāya ajavīthisaṅkhayaṃ gatā. ajānaṃ hi udakaṃ paṭikulaṃ hoti. yāya pana vīthiyā suriye gacchante vassavalāhakādevaputtā suriyābhitapābhāvato abhiṇham attano vimānato bahi nikkhamitvā kīḷā pasutā hutvā ito cito vicaranti. tadā kira suriyavimānaṃ pakatimaggato uddhaṃ āruyha carati. tassa āruyha caraṇena candavimānam pi uddhaṃ āruyha carati. taggitikattā ca dhammatā niyamitena samānagati nāma vātamaṇḍalena vimānassa pellitabbattā tadā devo ativassati. bhinnaṃ viya nabhaṃ paggharati. tasmā sā vīthi udakabahubhāvena nāgānurūpatāya nāgavīthī ti samaññaṃ gatā. nāgānaṃ hi udakaṃ piyaṃ manāpaṃ hoti.</p>
      
         <p>yadā suriyo uddhaṃ anāruhanto adho ca anotaranto pakatimaggen’ eva gacchati. tadā vassavalāhakā devaputtā yathākālaṃ yathāruciñ ca vimānato nikkhamitvā sukhena vicaranti. tena kālena kālaṃ vassanato loke utusamatā <pb n="177"/> hoti. tāya utusamatāya hetubhūtāya candimasuriyānaṃ gatigavānurūpatāya govīthisamaññaṃ gatā. gunnaṃ hi sītuṇhasamatāya phāsu hoti. tīṇi ca nesaṃ vīthimaṇḍalāni honti abbhantaramaṇḍalaṃ majjhimamaṇḍalaṃ bāhiramaṇḍalan ti ca paricchindanena assakaṇṇato paṭṭhāya cakkavāḷapabbatantare paricchindanena ākāsena paricchinditabbāni. na sineruto paṭṭhāya. yaṃ pana aggaññasuttavaṇṇanāyaṃ candimasuriyā chamāse sineruto bahi nikkhantā chamāse anto vicarantī ti vuttaṃ. yaṃ tadanantaraṃ tam ev’ atthaṃ vicarituṃ te hi āsāḷhamāsehi sinerusamīpena caranti. tato dve māse nikkhamitvā bahi caranti. paṭhamakattikamāse majjhena gacchanti. tato cakkavāḷābhimukhaṃ gantvā tayo māse cakkavāḷasamīpe caritvā puna nikkhamitvā citramāse majjhena gantvāna tato paraṃ dve māse sineruabhimukhā pakkhanditvā puna āsāḷhe sinerusamīpena carantī ti vuttaṃ.</p>
      
         <p>yam pi ca ṭīkāyaṃ sinerussa ca cakkavāḷassa ca yaṃ ṭhānaṃ vemajjhaṃ tassa sinerussa ca yaṃ ṭhānaṃ vemajjhaṃ tena gacchantā sinerusamīpena carantī ti ca na puna sinerussa ca cakkavāḷassa ca ujukaṃ emajjhena maggenā ti ca vittaṃ. taṃ sabbaṃ paribhaṇḍapabbate pi sinerupakkhike katvā saparibhaṇḍapabbataṃ sineruṃ sandhāya vuttan ti <pb n="178"/> daṭṭhabbaṃ kevalañ ca daṭṭhabbam eva ekaṃsena etam eva gahetabbaṃ evaṃ satiṇṇaṃ maṇḍalānaṃ parimāṇaparicchedo sijjhati.</p>
      
         <p>aññatthā pi ca paribhaṇḍapabbataṃ sandhāya sinerū ti vuttaṭṭhānaṃ atthi. saḷāyatanavagge hi pātālasuttavaṇṇanāyaṃ mahāsamuddassa udakaṃ vegena pakkhanditvā cakkavāḷaṃ vā sineruṃ vā āhacca daviyojanadasayojanappamāṇaṃ aggantvā puna mahāsamudde patati. tassa patitaṭṭhāne mahānarakapāto viya hoti. taṃ loke balavā mukhanti vuccantī ti vuttaṃ. tattha assakaṇṇacakkavāḷānam antare balavā mukhassa ṭhitattā saparibhaṇḍapabbataṃ sineru ti voharitvā sineruṃ vā āhaccā ti vuttan ti viññāyati. na hi cakkavāḷasamudde udakaṃ sineruṃ āhacca uggacchati. cakkavāḷapabbataṃ pana assakaṇṇapabbataṃ vā āhacca uggaccheyyaṃ. balavāmukhassa ca paribhaṇḍapabbatato bahiddhā ṭhitabhāvo suppārakajātake atipākaṭo. na hi tadā supparakapaṇḍitassa nāvā sinerusamuddaṃ pakkhandi.</p>
      
         <p>sāratthadīpanīyaṃ pana vinayaṭīkāyaṃ sīhaḷācariyehi sinerussa cakkavāḷassa ca <pb n="179"/> yaṃ ṭhānaṃ vemajjhan ti ādikaṃ aggaññasuttaṭīkāyaṃ vuttaṃ vacanaṃ yathārutam eva ca gahetvā sineruto yeva maṇḍalappamāṇaparicchedo vutto. so anupadhāritvā vuttattā atīva na yujjati. kathaṃ. candimasuriyā dakkhiṇadisato vā uttaradisaṃ uttaradisato vā dakkhiṇadisaṃ gacchantā majjhimamaṇḍalappamāṇen’ eva caraṇamaṇḍalena sabbadā gacchanti. sinerumajjhe paricchedaṃ katvā sāratthadīpanīyaṃ vuttaṃ. majjhimamamaṇḍalaṃ khuddakaṃ. vuttaṃ hi tattha sīhaḷācariyehi.</p>
      
         <lg><l>pamāṇato samantā ca maṇḍalaṃ majjhimavīthiyā</l>
         <l>satasahassānūnavīsa sahassanekatiṃsa ca </l>
         <l>satam ekañ ca viññeyyaṃ pañcasattati uttaraṃ</l>
         <l>dakkhiṇaṃ uttarañ cāpi gacchanto puna bhāṇumā ti.</l></lg>
         
         <p>taṃ hi vikkhambhanato yojanānaṃ tecattāḷīsasahassādhikāni chasatasahassāni pañcavīsuttarāni ca sattasatāni candimasuriyānaṃ caraṇamaṇḍalaṃ mahantaṃ. tehi yev’ ettha suriyassa caraṇamaṇḍalaṃ parikkhepena tiṃsasatasahassayojanappamāṇaṃ vuttaṃ. dasasatasahassayojanappamāṇaṃ vikkhambhaṃ hoti. yathāvuttamajjhimamaṇḍalato ativatthataṃ. tadubhayaṃ aññamaññaviruddhaṃ visam appamāṇatāya samappamāṇass’ eva ca icchitabbattā. tehi yeva tadubhayassa <pb n="180"/> aviruddhataṃ dassetuṃ evaṃ vuttaṃ.</p>
         
         <lg><l>gacchanto ca pan’ evaṃ so oruyh’ oruyha heṭṭhato</l>
         <l>āruyhāruyha uddhañ ca yato gacchati sabbadā.</l> 
         <l>tato gativasen’ assa dūramaddhānamāsi taṃ </l>
         <l>tiṃsasatasahassāni yojanāni pamāṇato </l>
         <l>tasmā so parito yāti tattakaṃ va dine dine.</l></lg>
         
         <p>evaṃ vadanto ca pana te suriyassa phussamāse dakkhiṇadisāya bāhiramaṇḍale nīcagamanaṃ. āsāḷahamāse pana abbhantaramaṇḍale uparicaraṇe uddhaṃ gamanaṃ maññamānaṃ suriyo ekasmiṃ dīpe heṭṭhato oruyha nīcaṃ gacchanto puna uddhaṃ mukhaṃ āruyha aparasmiṃ dīpe uddhaṃ gacchati. evaṃ gacchanto pana so attano caraṇamaṇḍalassa mahantatte pi ekasmiṃ disābhāge nīcagamanena. ekasmiṃ uccagamanena majjhimamaṇḍalappamāṇen’ eva gacchatī ti gahetvā yathā vā tathā vā kecihi vuttavacanañ ca nissāya anupadhāretvā vadanti maññe.</p>
         
         <p>tathā ca sati suriyo jambūdīpe bāhiramaṇḍalappamāṇen’ eva gacchantassa heṭṭhā ujukaṃ abhimukhaṭṭhāne samuddodakaṃ phusitvā pi gacchamāno uttarakurudīpe abbhantaramaṇḍalassa upari ujukaṃ asammukhaṭṭhāne ākāse sineruto uccataraṃ <pb n="181"/> gaccheyya. evaṃ sante lokantarikanirayo pi obhāsajāto bhaveyya. suriyassa uddhaṃ gamanappamāṇassa majjhimamaṇḍalassa vitthārappamāṇato adhikatarattā majjhimamaṇḍalavitthāro tehi yojanānaṃ tecattālīsasahassādhikāni chasatasahassāni pañcavisuttarāni ca sattasatāṇī ti vutto. tato sātirekadiyaḍḍhappamāṇo suriyacaraṇamaṇḍalassa vitthāro ti. tasmā maṇḍaladvayassa samatalakāraṇam pi na sijjhati. paññā pan’ atthamhi ekaṃ upalakkhaṇaṃ vadāmi. paññattigantukāmena hi bhūmiyaṃ vā phalake vā caturaṅgulivitthataṃ maṇḍalaṃ likhitvā tato diyaḍḍhappamāṇadīghaṃ aṅgulappamāṇaṃ ekaṃ khuddakaṃ veṇusakalikaṃ gahetvā ekāya koṭiyā maṇḍalassa lekhāya upari patiṭṭhāpetvā ekaṃ koṭimaṇḍalassa ekasmiṃ passe lekhāya samappamāṇaṃ ujukaṃ uccāretvā tassa uccaritakoṭiyā uccappamāṇajānatthaṃ aparaṃ veṇusakalikaṃ abhimukhamaṇḍalassa lekhāya upari ujukaṃ ṭhapāpetvā uccāritakoṭiyā pāpuṇanaṭṭhāne bhinditvā gamanaṃ gahetabbaṃ. evaṃ bhinditvā gahitā upatthambhaniyasakalikā likhitamaṇḍalassa vitthārato dīghā hoti. iminā upalakkhaṇena majjhimamaṇḍalaṃ vitthārato sātirekadiyaḍḍhappamāṇavitthārassa suriyacaraṇamaṇḍalassa ekasmiṃ passe uggamanappamāṇaṃ sineruto uccanti veditabbaṃ. <pb n="182"/> tasmā. etaṃ aggahetvā suriyo aruṇato so gamano yeva hutvā samappamāṇamaṇḍale nīcaṃ gacchanto viya utradisāya abbhantaramaṇḍale abhimukhāsannattā uccaṃ gacchanto viya ca khāyati. tasmā tesaṃ tathā gahaṇaṃ vuttappakāradosan ti veditabbaṃ. punāpi te sinerucakkavāḷānam antare catūsu bhāgesu ekekaṃ ekūnatālīsasahassādhikayojanasatasahassaṃ ekatiṃsuttarāni ca navayojanasatāni ekañ ca gāvutan ti paricchinditvā sineruto abbhantaramaṇḍalaṃ ekabhāgappamāṇantaraṃ tato cakkavāḷato bāhiramaṇḍalaṃ abbhantaramaṇḍalato yāva bāhiramaṇḍalā ekūnāsītisahassādhikā dviyojanasatasahassāni dvāsaṭṭhiuttarāni ca aṭṭhayojanasatāni dve ca gāvutānī ti suriyavīthippamāṇassa gahitattā evaṃ vadanti.</p>
         
         <lg><l>sahassam ekaṃ pañcasataṃ catupaññāsayojanaṃ</l> 
         <l>tigāvutaṃ terasūsabhaṃ tettiṃsa ratanāni ca</l>
         <l>aṭṭhaṅgulāni ca tiriyaṃ gacchatekadinaṃ ravi</l> <pb n="183"/>
         <l>chattāḷīsasahassāni chassatāni tigāvutaṃ</l>
         <l>yojanāni titāḷīsaṃ māsen’ ekena gacchati</l>
         <l>tenavutisahassāni dvisataṃ sattāsīti ca </l>
         <l>gāvutāni duve cāpi dvīhi māsehi gacchati</l>
         <l>imāya gatiyā anatavīthito vīthim antimaṃ</l>
         <l>gacchati chahi māsehi timāsehi ca majjhimaṃ</l>
         <l>sinerusantike antavīthito pana bhāṇumā</l>
         <l>āgacchanto dvimāsehi assa dīpassa majjhago</l>
         <l>tasma sīhaḷadīpassa majjhato meruantaraṃ</l> 
         <l>duve satasahassāni dvisatenādhikāni tu</l> 
         <l>tettiṃsañ ca sahassāni aṭṭhārasa tigāvutaṃ</l>
         <l>cakkavāḷantarañ c’ assa dīpass’ eva ca majjhato.</l></lg> <pb n="184"/>
         
         <p>ettha pañca hatthena daṇḍena vīsatidaṇḍikaṃ usabhanti minanti. tattha yadi sineruto abbhantaramaṇḍalaṃ vuttaṃ pamāṇantaraṃ gaccheyya. yugandharasīdasamuddappadesaṃ pattattā suriyassa āsāḷhamāse tattha caraṇapadesamajjhimadesamhi majjhantike suriyacchāyāya dakkhiṇadisato dīghāya vā bhavitabbaṃ. abbhantaravīthito jambūdipassa dūratarattā tato. kacci ārādhittā te. chāyā dakkhiṇato rivāti haṃsajātake vuttaupamā na yujjeyya jambūdīpena vā yugandharasīdasamuddabbhantaraṭhitena bhavitabbaṃ. tadā majjhimadesamhi majjhantike suriyacchāyāya apaññāyanato yadā ca sīhaḷadīpato sineruantaraṃ vuttappamāṇaṃ bhaveyya. sīhaḷadīpena sudassanapabbatassa patiṭṭhitokāse ṭhitena bhavitabban ti. sineruto hi sudassanapabbatassa bāhirabhāgo yojanānaṃ dvisatasahassāni chattisasahassāni aḍḍhateyyasatāni ca uttaritvā sīdantarasamuddena paricchinno vuttappamāṇantaram pana sineruto sīhaḷadīpamajjhaṭṭhānato pi unnatarappamāṇan ti. imasmiṃ ṭhāne na saddahāma. saddahantā ativasātisāro dupariharaṇīyo doso. na h’ ettha sakkā esa doso pariharituṃ. tasmā sineruto yeva maṇḍalappamāṇaṃ <pb n="185"/> aparicchinditvā assakaṇṇato paṭṭhāya paricchinditabbaṃ. tathā paricchindantenāpi cakkavāḷapabbatassa udakapiṭṭhe ṭhitapadese paricchedo paṭṭhāya assakaṇṇapabbatena paricchinno ākāso sambādho. so hi navayojanasahassādhikāni tīṇiyojanasatasahassāni tenavutiadhikāni chayojanasatāni tīṇi ca gāvutāni cakkavāḷapabbatassa ca mūlato paṭṭhāya uddhaṃ anupubbatanukattā tassa anuto sikharato pana paṭṭhāya assakaṇṇena paricchinno ākāso ativisālo.</p>
      
         <p>so hi navayojanasahassādhikāni tīṇi yojanasatasahassāni tenavutiadhikāni chayojanasatāni. tasmā tassa yugandharubbedhasamappamāṇapadesena ca assakaṇṇaparicchedena ca paricchinditabbaṃ. so hi ākāso vitthārato paṇṇarasasahassādhikāni tīṇi yojaasatasahassāni sattatiṃsuttarāni navayojanasatāni dve ca gāvutāni yuttito anumetabbo. evaṃ hi sati vīthimaṇḍalappamāṇaṃ sijjheyya. tassa hi yaṃ thānam vemajjhaṃ. taṃ majjhimamaṇḍalaṃ. puna tassa dvīsu passesu yāni vemajjhaṭṭhānāni. tesu orato ekaṃ abbhantaramaṇḍalaṃ parato ekaṃ bāhiramaṇḍalan ti veditabbaṃ.</p>
      
         <p>abbhantaramaṇḍalaṃ sinerumajjhato ekasattatisahassādhikāni tīṇi yojanasahassāni paṇṇarasayojanāni cattāḷīsusabhādhikāni dve ca gāvutāni. vikkhambhena <pb n="186"/> dvicattālīsasahassādhikāni sattayojanasatasahassāni ekatiṃsayojanāni ekañ ca gāvutaṃ. parikkhepato chabbīsasahassādhikāni dvāvīsatiyojanasatasahassāni tenavuti tigāvutāni. majjhimamaṇḍalaṃ sineruvemajjhato pañcacattālīsayojanadasasahassāni vikkhambhena navayojanasatasahassāni. parikkhepato sattavīsatiyojanasatasahassāni. sattavīsatiyā hi nakkhattānaṃ vīthimaṇḍalen’ eva candimasuriyā caranti. na aññatara suriyo kāḷapakkhauposathapāṭipadadivasato paṭṭhāya divase divase yojanānaṃ satasahassaṃ satasahassaṃ candamaṇḍalaṃ ohāya gacchati sukkapakkhauposathapāṭipadadivasato paṭṭhāya divase divase yojanānaṃ satasahassaṃ dhāvitvā puna kāḷapakkhauposathadivase candamaṇḍalaṃ gaṇhātī ti vuttattā cando kāḷapakkhauposathadivase suriyena saddhiṃ ekasmiṃ nakkhatte caritvā dandhagāmitāya ohiyanavasena divase divase satasahassayojanantarikaṃ ekaṃ nakkhattaṃ muñcanto sattavīsatidivasehi sattavīsatinakkhattāni muñcanavasena nakkhattamaṇḍalaṃ amuñcitvā tato dvīhi divasehi aparāṇi dve nakkhattāni muñcanto pana suriyena saha gacchati.</p>
      
         <p>suriyo sīghagāmitāya etena nakkhattena sādhikāni terasa ahāni caritvā taṃ muñcitvā aparaṃ nakkhattaṃ gaṇhāti. evaṃ candassa divase ekekanakkhattarājānavasena majjhimamaṇḍalena vuttappamāṇena bhavitabbaṃ. aññathā candimasuriyānaṃ <pb n="187"/> gamanaṃ na sameti apadānasuttavaṇṇanāyaṃ candimasuriyā kira ekappahāren’ eva tīsu dīpesu paññāyanti. ekekāya disāya navayojanasatasahassāni andhakāraṃ vidhamitvā ālokam dassantī ti vuttaṃ. ṭīkāyaṃ tadatthavivaraṇatthaṃ jambūdīpe majjhantikavelāyaṃ pubbavidehavāsinaṃ atthagamanavasena upaḍḍhasuriyamaṇḍalaṃ paññāyati aparagoyānavāsīnaṃ uggamanavasena. evaṃ sesadīpesu ti vuttaṃ. ekappahāren’ eva tīsu dīpesu paññāyantī ti ca ekekāya disāya navayojanasatasahassāni andhakāravidhamanam pi iminā nayena veditabban ti iti ca vuttaṃ tadanumānena tīsu dīpesu aṭṭhārasayojanasatasahassehi ālokassa dissanato ekasmiṃ dīpe navayojanasahassamattena andhakārottharaṇaṃ bhaveyya. iminā pi nayena vuttappamāṇaṃ majjhimamaṇḍalan ti gahettabbaṃ.</p>
      
         <p>bāhiramaṇḍalaṃ sineruvemajjhato aṭṭhavīsatisahassādhikāni pañcayojanasatasahassāni caturāsītutrāni navayojanasatāni cattālīsusabhādhikañ ca ekaṃ gāvuti. vikkhambhena sattapaññāsasahassādhikāni dasayojanasatasahassāni aṭṭhasaṭṭhattarāni navayojanasatāni tīṇi ca gāvutāni. parikkhepato tisattatisahassādhikāni ekatiṃsayojanasatasahassāni chauttarāni navayojanasatāni ekañ ca gāvutaṃ.</p>
      
         <p>abbhantaramaṇḍalamajjhimamaṇḍalānam antaraṃ yojanānaṃ aṭṭhasattatisahassāni caturāsītuttarāni navayojanasatāni cattālīsūsabhādhikañ ca ekaṃ gāvutaṃ. tathā majjhimamaṇḍalabāhiramaṇḍalānam antaraṃ evaṃ abbhantaramaṇḍalato yāva bāhiramaṇḍalā <pb n="188"/> sattapaññāsasahassādhikayojanasatasahassaṃ aṭṭhasaṭṭhattarāni navayojanasatāni tīṇi gāvutāni. suriyo divase divase tiriyaṃ gacchanto sattasattādhikāni aṭṭhayojanasatāni dve ca gāvutāni tettiṃsausabhāni chayaṭṭhiyo cattāri ratanāni soḷasa aṅguliyo gacchati. evaṃ so imāya gatiyā chahi māsehi abbhantaramaṇḍalato bāhiramaṇḍalaṃ pāpunāti. tadā bāhiramaṇḍalato abbhantaramaṇḍalaṃ āgacchanto pi cando pana divase divase dasayojanasahassāni ekatiṃsuttarāni pañcayojanasatāni ekañ ca gāvutaṃ gacchanto paṇṇarasi divasehi abbhantarato bāhiraṃ pāpuṇāti. tathā bāhirato abbhantaraṃ āgacchantopi evaṃ hi te gacchamānā candimasuriyā sinerusamīpena taṃ padakkhiṇaṃ katvā gacchantā chamāse tato gamanavīthito attano tiriyagamanena cakkavāḷābhimukhā nikkhamanti. evaṃ chamāse khaṇe khaṇe sineruto apasakkanavasena tato nikkhamitvā cakkavāḷasamīpaṃ patvā tato pi chamāse khaṇe khaṇe apasakkanavasena nikkhamitvā sinerusamīpaṃ pāpuṇantā anto pi carantī ti vuttā.</p>
      
         <p>tehi āsāḷhamāse vuttanayena sinerussa ca cakkavāḷassa ca yaṃ ṭhānaṃ vemajjhaṃ. tassa ca sinerussa ca ṭhānaṃ vemajjhabhūtaṃ abbhantaramaṇḍalaṃ tena caranti. tato dve māse nikkhamitvā bahi carantā paṭhamakattikamāse sinerussa ca <pb n="189"/> cakkavāḷassa ca ujukaṃ vemajjhaṃ maggabhūtena majjhimamaṇḍalena gacchanti. tato cakkavāḷābhimukhaṃ gacchantā tayo māse cakkavāḷassa sinerussa ca yaṃ ṭhānaṃ vemajjhaṃ tassa ca cakkavāḷassa ca yaṃ ṭhānaṃ vemajjhabhūtaṃ bāhiramaṇḍalasaññitaṃ tena caritvā puna nikkhantā chamāse anto vicaranti. etthāpi māsaparicchedo puṇṇamīvasena gahetabbo. na saṅkanti amāvasīvasena chāyā thambhehi chāyāya olokiyamānāya yebhuyyato puṇṇamīvasena yujjataṃ.</p>
      
         <lg><l>sinerumajjato yāva assakaṇṇādibāhirā </l>
         <l>duve satasahassāni dvānavutisahassañ ca</l> 
         <l>yojanānekatiṃsañ ca gāvutañ ca pamāṇato</l>
         <l>cakkavāḷantaraṃ tamhā yojanānaṃ pamāṇato</l>
         <l>tīṇisatasahassāni channavutisatāni ca</l> 
         <l>yojanāni tinavuti adhikaṃ gāvutattayaṃ</l> 
         <l>samuddapiṭṭhito uddhaṃ dvitālīsasahassato</l> 
         <l>yojanānaṃ padesamhā cakkavāḷassa antaraṃ</l>
         <l>tīṇi satasahassāni paṇṇarasasahassañ ca</l> <pb n="190"/>
         <l>yojanānaṃ navasataṃ sattatiṃsuttaram pi ca</l> 
         <l>gāvutāni duvecāpi assakaṇṇassa bāhirā</l> 
         <l>etthantarassa kātabbo yugandharappamāṇato</l> 
         <l>timaṇḍalaparicchedo anumānena yuttito</l>
         <l>cakkavāḷassakaṇṇatā vemajjhaṃ majjhamaṇḍalaṃ</l> 
         <l>dvīsu passesu vemajjhaṃ anto bahi ca maṇḍalaṃ</l> 
         <l>ekekaantaraṃ tesaṃ yojanānaṃ pamāṇato</l> 
         <l>aṭṭhasattati sahassāni caturāsītuttaram pi ca</l> 
         <l>navasataṃ gāvutañ ca cattālīsūsabhāni ca</l> 
         <l>anto maṇḍalato tasmā pamāṇaṃ yāva bāhirā</l>
         <l>ekaṃ satasahassañ ca paññāsasahassaṃ tathā</l> 
         <l>puna sattasahassāni navuttarasatāni ca</l> 
         <l>aṭṭhasaṭṭhī ca viññeyyaṃ adhikaṃ gāvutattayaṃ</l> 
         <l>bāhiraṃ antaraṃ vāpi antaraṃ vāpi bāhiraṃ</l>
         <l>gacchanto bhāṇumā dandhaṃ chahi māsehi gacchati</l>
         <l>tasmā ekadine tassa pamāṇaṃ gatiyā idaṃ</l>
         <l>yojanānaṃ satānañ ca sattasattati uttarā</l> <pb n="191"/>
         <l>gāvutāni duve cāpi tettiṃsa usabhāni ca</l> 
         <l>chayaṭṭhi catuhatthañ ca soḷasagulāyāvithi</l> 
         <l>paṇṇarasadine dve cando gantvā bāhiraṃ</l>
         <l>puna abbhantaraṃ eti gati ca tena so javo</l> 
         <l>tassā ekaṃ dine tassa pamāṇaṃ gatiyā idaṃ</l> 
         <l>dasañca va sahassāni puna pañcasatāni ca</l> 
         <l>yojanānekatiṃsañ ca atha ekañca gāvutan ti.</l></lg>
      
         <p>evaṃ cakkavāḷādīnaṃ āyāmavitthārādivibhāgaṃ vivaritvā puna imasmiṃ cakkavāḷe tiṃsu maṇḍalesu caraṇaṃ maṇḍalassa caraṇaṃ veditabbaṃ. ettha caraṇamaṇḍalaṃ nāma vuttappamāṇaṃ nakkhattamaṇḍalaṃ vuccati. tassa nakkhattacaraṇaṃ suriyacaraṇena sambandhitvā vihitattā suriyacaraṇena dīpayissāma. suriyo hi yadā jambūdīpe abbhantaramaṇḍale carati tadā uttarakurūsu bāhiramaṇḍale carati. pubbavidehe aparagoyāne ca majjhimamaṇḍale carati. tadā jambūdīpe suriyassa ujukaṃ majjhimadisāya sīghaṃ paññāyato sabbadīgho divaso hoti chattiṃsanāḍiko. sabbamandā ratti catuvīsatināḍikā. uttarakurusu tabbipariyena sabbadīghā va ratti hoti. pubbavidehe aparagoyāne ca ratti divā samā honti tiṃsanāḍiko divaso tiṃsanāḍakā <pb n="192"/> ratti. yadā suriyo uttarakurusu abbhantaraṃ carati. tadā jambūdīpe bāhire carati.</p>
      
         <p>aparagoyāne ca pubbavidehe ca majjhantike carati. tadā jambūdīpe suriyassa abbhantaramaṇḍalato dūre abbhantarabāhiramaṇḍalena aggikoṇaṃ gantvā dandhaṃ paññāyanato sabbamando divaso hoti. hi catūvīsati nāḍikā sabbadīghā ratti chattiṃsanāḍikā. aparagoyāne pubbavidehe ca ratti divasā samā honti. tiṃsanāḍiko divaso. tiṃsanāḍikā ratti. yadā suriyo pubbavidehe abbhantare carati tadā aparagoyāne bāhire carati tadā uttarakurusu jambūdīpe majjhantike carati. rattidivāparicchedo vuttanayo. iminā nayena catūsu dīpesu taṃ taṃ māsaparivattane dvādasannaṃ māsānaṃ lokiyābhimate āropetvā vuttanayena rattidivamāsañ ca uddharitvā caraṇamaṇḍassa tīsu maṇḍalesu caraṇaṃ ñātabbaṃ. tatthā pana jambūdīpe caraṇamaṇḍalassa abbhantaracaraṇena jambūdīpe pi āsāḷhamāso sesadīpesu pi āsāḷhamāso yevā ti evaṃ ekaṃsena gahetabbo nakkhattānaṃ yeva hi nāmena māsanāmassa viditattā.</p> <pb n="193"/>
      
         <p>nakkhattapāṭhakā pana rattidivānumānavasena jambūdīpe āsāḷhamāso uttarakurūsu phussamāso aparagoyānesu citramāso. pubbavidehe assayujamāso ti iminā nayena catūsu dīpesu māsaparivattanena māsāsanāmaṃ āropenti. tattha nakkhattapāṭhakānaṃ matena pi sāsanikānaṃ matena pi antarantarā parivattamānā dve itarītaramāsā catunnaṃ dīpānaṃ abbhantaresu parivattanti. māsanāmā yeva hi te visuṃ āropenti. upacārato sabhāvato evaṃ dīpesu māsaparivattanaṃ gahetabbaṃ na sinerupabbatarājā catunnaṃ dīpānaṃ majjhe ṭhito yeva tesaṃ dīpānaṃ uttaradisāya hoti. kathaṃ pubbavidehe majjhantike suriyo sineruṃ uttaraṃ katvā jambūdīpe pubbadisaṃ kurumāno uggacchati.</p>
      
         <p>tathā jambūdīpe ṭhitamajjhantike sineruṃ uttaram eva katvā aparagoyāne pubbadisaṃ kurumāno uggacchati. aparagoyāne ṭhitamajjhantike sineruṃ uttaram eva katvā uttarakurūsu pubbadisaṃ kurumāno uggacchati. uttarakurūsu ṭhitamajjhantike sineruṃ uttaram eva katvā pubbavidehe pubbadisaṃ kurumāno uggacchati. evaṃ sinerupabbatarājā dīpānaṃ majjheṭṭhito yeva tesaṃ uttaraṃ hotī ti veditabbo ti. ettāvatā lokuppattikathāsamāsena pakāsitā hoti.</p>

         <p>iti bhaddantassa sirisamantabhaddaaggamahāpaṇḍitassa sissena paṭiladdhanāmadheyyena sirisamantabhaddapaṇḍitena katā lokuppattipakāsanī samattā ganthato ekatiṃsasādhikāni navagansatāni.</p>

         <p>lokuppattipakāsanīpakaraṇaṃ niṭṭhitaṃ.</p>
      </body>
  </text>
</TEI>
